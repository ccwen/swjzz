
<檔 ="swjz01-01.xml">
<卷首篇題 id="v15a">說文解字第八篇上</卷首篇題>
<作者>金壇段玉裁注</作者>

<說文字頭>人</說文字頭>
<內容>
<許慎釋>天地之性冣貴者也。</許慎釋>
<段玉裁注>冣本作最。性古文以爲生字。《左傳》「正德利用厚生。《國語》作厚性是也。許偁古語不改其字。〈禮運〉曰。人者，其天地之德。陰陽之交。鬼神之㑹。五行之秀氣也。又曰。人者，天地之心也。五行之端也。食味別聲被色而生者也。按禽獸艸木皆天地所生。而不得爲天地之心。惟人爲天地之心。故天地之生此爲極貴。天地之心謂之人。能與天地合德。果實之心亦謂之人。能復生艸木而成果實。皆至微而具全體也。果人之字、自宋元以前本艸方書《詩》歌紀載無不作人字。自明成化重刊本艸乃盡改爲仁字。於理不通。學者所當知也。○仁者，人之德也。不可謂人曰仁。其可謂果人曰果仁哉。金泰和閒所刊本艸皆作人。藏袁廷檮所。</段玉裁注>
<許慎釋>此籒文。</許慎釋>
<段玉裁注>此對儿爲古文奇字人言之。如大之有古文籒文之別也。字多从籒文者。故先籒而後古文。</段玉裁注>
<許慎釋>象臂脛之形。</許慎釋>
<段玉裁注>人以從生。貴於橫生。故象其上臂下脛。如鄰切，十二部。</段玉裁注>
<許慎釋>凡人之屬皆从人。</許慎釋>
</內容>

<說文字頭>僮</說文字頭>
<內容>
<許慎釋>未冠也。</許慎釋>
<段玉裁注>䇂部曰。男有辠曰奴。奴曰童。按《說文》僮童之訓與後人所用正相反。如穜種二篆之比。今經傳僮子字皆作童子。非古也。襍記注曰：童、未成人之稱。學記注曰：成童、十五以上。引伸爲僮蒙（⿱冡）。《玉篇》引《詩》「狂僮之狂也且。傳曰。狂行、僮昏所化也。《廣雅》曰：僮，癡也。若〈召南〉僮僮、竦敬也。則又如愚之義也。</段玉裁注>
<許慎釋>从人，童聲。</許慎釋>
<段玉裁注>徒紅切，九部。</段玉裁注>
</內容>

<說文字頭>保</說文字頭>
<內容>
<許慎釋>養也。</許慎釋>
<段玉裁注>宣帝紀。阿𠈃之功。臣瓚曰。阿倚、𠈃養也。賈誼說大師大傅大𠈃曰。𠈃者，𠈃其身體。按𠈃全、𠈃守皆其引伸之義。南山有臺傳曰。𠈃，安也。</段玉裁注>
<許慎釋>从人，𤔍省聲。</許慎釋>
<段玉裁注>博袌切。古音在三部。孚聲亦在三部也。</段玉裁注>
<許慎釋>𤔍、古文孚。</許慎釋>
<段玉裁注>各本誤。今正。見爪部。</段玉裁注>
</內容>

<說文字頭><img src="365A-01">𠊻</img></說文字頭>
<內容>
<許慎釋>古文不省。</許慎釋>
</內容>

<說文字頭><img src="365A-02">呆</img></說文字頭>
<內容>
<許慎釋>古文。</許慎釋>
<段玉裁注>按此葢古文以孚爲𠈃也。</段玉裁注>
</內容>

<說文字頭>仁</說文字頭>
<內容>
<許慎釋>親也。</許慎釋>
<段玉裁注>見部曰。親者，密至也。</段玉裁注>
<許慎釋>从人二。</許慎釋>
<段玉裁注>㑹意。〈中庸〉曰。仁者，人也。注：人也讀如相人偶之人。以人意相存問之言。〈大射儀〉。揖以耦。注：言以者，耦之事成於此意相人耦也。〈聘禮〉「每曲揖。注：以相人耦爲敬也。〈公食大夫禮〉。賓入三揖。注：相人耦。《詩》匪風箋云：人偶能烹魚者。人偶能輔周道治民者。正義曰。人偶者，謂以人意尊偶之也。《論語》〔注〕：人偶同位人偶之辭。禮注云：人偶相與爲禮儀皆同也。按人耦猶言爾我親密之詞。獨則無耦。耦則相親。故其字从人二。《孟子》曰：仁也者，人也。謂能行仁恩者人也。又曰。仁、人心也。謂仁乃是人之所以爲心也。與〈中庸〉語意皆不同。如鄰切，十二部。</段玉裁注>
</內容>

<說文字頭><img src="365B-01">忎</img></說文字頭>
<內容>
<許慎釋>古文仁。从千心作。</許慎釋>
<段玉裁注>从心。千聲也。</段玉裁注>
</內容>

<說文字頭>𡰥</說文字頭>
<內容>
<許慎釋>古文仁。或从尸。</許慎釋>
<段玉裁注>按古文夷亦如此。</段玉裁注>
</內容>

<說文字頭>企</說文字頭>
<內容>
<許慎釋>舉歱也。</許慎釋>
<段玉裁注>歱各本作踵。非。今正。歱者，跟也。企或作跂。〈衞風〉曰：跂予望之。〈檀弓〉曰：先王之制禮也。過之者俯而就之。不至焉者跂而及之。《方言》「跂，登也。梁益之閒語。</段玉裁注>
<許慎釋>从人止。</許慎釋>
<段玉裁注>按此下本無聲字。有聲非也。今正。止部曰。止爲足。《說文》無趾。止卽趾也。从人止。取人延竦之意。渾言之則足偁止。析言則前止後歱。止鐏於前。則歱舉於後矣。企跂字自古皆在十六部寘韵。用止在一部。非聲也。去智切。</段玉裁注>
</內容>

<說文字頭><img src="365B-02">𠈮</img></說文字頭>
<內容>
<許慎釋>古文企。从足。</許慎釋>
<段玉裁注>足止同物。</段玉裁注>
</內容>

<說文字頭>仞</說文字頭>
<內容>
<許慎釋>伸臂一尋八尺。</許慎釋>
<段玉裁注>按此解疑非許之舊。恐後人改竄爲之。尺部下云：周制寸尺咫尋常仭諸度量。皆以人之體爲法。假令尋仭同物。許不當㒳舉之矣。諸家之說仭也。王肅、趙岐、王逸、曹操、李筌、顏師古、房玄齡、鮑彪諸人並曰八尺。而鄭《周禮》《儀禮》注、包咸《論語》〔注〕、高誘注《呂氏春秋》、王逸注大招〈招䰟〉、李謐明堂制度論、郭璞注司馬相如賦用司馬彪之說、陸德明《莊子》《釋文》則皆謂七尺。《淮南子》原道訓注八尺。而〈覽冥訓〉注則云七尺。百仭者七百尺。證以《呂氏春秋》注則原道注可疑。近歙程氏瑤田《通藝錄》有說曰。言七尺者是也。楊雄《方言》云：度廣曰尋。杜預《左傳》仭溝洫注：度深曰仭。二書皆言人伸㒳手以度物之名。而尋爲八尺、仭必七尺者，何也。同一伸手度物。而廣深用之。其勢自不得不異。人長八尺。伸㒳手亦八尺。用以度廣。其勢全伸而不屈。而用之以度深。則必上下其左右手而側其身焉。身側則胸與所度之物不能相摩。於是㒳手不能全伸而成弧之形。弧而求其弦以爲仭必不能八尺。故七尺曰仭。亦其勢然也。《說文》測下云：深所至也。《玉篇》云：度深曰測。測之爲言側也。余說與之合矣。玉裁謂。程說甚精。仭說可定矣。〈考工記〉「廣二尋、深二仭謂之澮。倘其度同八尺。何不皆曰二尋。如上文廣二尺、深二尺之例也。許書於尺下既尋仭兼舉。尋者，八尺也。見〈寸部〉「則仭下必當云七尺。今本乃淺人所竄易耳。程氏又曰。小《爾雅》云四尺。應邵云五尺六寸。此其繆易見也。</段玉裁注>
<許慎釋>从人，刄聲。</許慎釋>
<段玉裁注>而震切。十二部。或借爲牣滿字。《孟子》：掘井九軔。借軔爲之。</段玉裁注>
</內容>

<說文字頭>仕</說文字頭>
<內容>
<許慎釋>學也。</許慎釋>
<段玉裁注>訓仕爲入官。此今義也。古義宧訓仕。仕訓學。故《毛詩傳》五言士，事也。而〈文王有聲〉〔傳〕亦言仕，事也。是仕與士皆事其事之謂。學者，覺悟也。事其事則日就於覺悟也。若《論語》子張篇。子夏曰。仕而優則學。學而優則仕。公冶長篇。子使漆雕開仕。注云：仕、仕於朝也。以仕學分出處。起於此時矣。許說其故訓。</段玉裁注>
<許慎釋>从人，士聲。</許慎釋>
<段玉裁注>鉏里切，一部。</段玉裁注>
</內容>

<說文字頭>佼</說文字頭>
<內容>
<許慎釋>交也。</許慎釋>
<段玉裁注>佼見《管子》明法解。曰。羣臣皆忘（⿱亾心）主而趨私佼。又曰。養所與佼而不以官爲務。又曰。小臣持祿養佼。不以官爲事。其訓皆交也。而《韵㑹》引小徐本作好也。鍇引《史記》後有長姣美人。按小徐本女部。姣，好也。引《史記》長姣美人。《韵㑹》移入此。甚誤。</段玉裁注>
<許慎釋>从人，交聲。</許慎釋>
<段玉裁注>下巧切。二部。按交義當依《廣韵》古肴切。</段玉裁注>
</內容>

<說文字頭>僎</說文字頭>
<內容>
<許慎釋>具也。</許慎釋>
<段玉裁注>具者。共置也。《論語》有公叔文子之臣大夫僎。卿飮酒禮。遵者降席。注曰：今文遵爲僎。或爲全。《禮記》從今文禮作僎。</段玉裁注>
<許慎釋>从人，？聲。</許慎釋>
<段玉裁注>士勉切，十三部。</段玉裁注>
</內容>

<說文字頭>俅</說文字頭>
<內容>
<許慎釋>冠飾皃。</許慎釋>
<段玉裁注>〈周頌〉絲衣曰。載弁俅俅。釋訓曰。俅俅，服也。傳曰。俅俅、恭順（《玉篇》作愼）皃。按許以上文紑屬衣言之。則俅俅亦當屬冠言之。故此用《爾雅》、易傳義。而紑下不易傳也。</段玉裁注>
<許慎釋>从人，求聲。</許慎釋>
<段玉裁注>巨鳩切，三部。</段玉裁注>
<許慎釋>《詩》曰：戴弁俅俅。</許慎釋>
<段玉裁注>《毛詩》戴作載。《鄭箋》云：載猶戴也。按載戴古書多互譌者。</段玉裁注>
</內容>

<說文字頭>佩</說文字頭>
<內容>
<許慎釋>大帶佩也。</許慎釋>
<段玉裁注>大帶佩者，謂佩必系於大帶也。古者，有大帶、有革帶。佩系於革帶。不在大帶。何以言大帶佩也。革帶統於大帶也。許於糸部之紳、革部之鞶皆曰大帶。實則紳爲大帶、鞶爲革帶也。佩者，內則左右佩用是。</段玉裁注>
<許慎釋>从人凡巾。</許慎釋>
<段玉裁注>从人者，人所以利用也。从凡者，所謂無所不佩也。从巾者，其一耑也。蒲妹切。古音在一部。俗作珮。</段玉裁注>
<許慎釋>佩必有巾。故从巾。</許慎釋>
<段玉裁注>故字依《韵㑹》補。巾部之𢁥帥也。說从巾之意。</段玉裁注>
<許慎釋>巾謂之飾。</許慎釋>
<段玉裁注>巾部曰。飾，㕞也。又部曰。㕞，飾也。飾拭古今字。巾以飾物。故謂之飾。《禮經》詳帨。左氏偁率巾者，冣切於用者也。故倉頡製佩帶二文皆箸巾。</段玉裁注>
</內容>

<說文字頭>儒</說文字頭>
<內容>
<許慎釋>柔也。</許慎釋>
<段玉裁注>以㬪韵爲訓。鄭目錄云：儒行者，以其記有道德所行。儒之言優也，柔也。能安人。能服人。又儒者，濡也。以先王之道能濡其身。〈玉藻〉注曰：舒儒者，所畏在前也。</段玉裁注>
<許慎釋>術士之偁。</許慎釋>
<段玉裁注>術、邑中也。因以爲道之偁。《周禮》「儒以道得民。注曰：儒有六藝以教民者。大司徒。以本俗六。安萬民。四曰聯師儒。注云：師儒、鄕里教以道藝者。按六藝者，禮樂射御書數也。《周禮》謂六德六行六藝曰德行道藝。自眞儒不見。而以儒相詬病矣。</段玉裁注>
<許慎釋>从人，需聲。</許慎釋>
<段玉裁注>人朱切，古音在四部。</段玉裁注>
</內容>

<說文字頭>俊</說文字頭>
<內容>
<許慎釋>材過千人也。</許慎釋>
<段玉裁注>大徐本無過字。尹文子曰。千人才曰俊。萬人曰傑。《淮南》泰俗訓曰。智過萬人者謂之英。千人者謂之俊。百人者謂之豪。十人者謂之傑。春秋繁露曰。萬人者曰英。千人者曰俊。百人者曰傑。十人者曰豪。〈皋陶謨〉鄭注曰：才德過千人爲俊。百人爲乂。《呂氏春秋》孟秋紀高注曰：才過萬人曰桀。千人曰俊。王逸注懷沙曰。千人才爲俊。一國高爲桀。諸家說俊皆同。惟〈月令〉正義引蔡氏辨名記云：十人曰𨕖。倍𨕖曰俊。萬人曰桀。其說不同。《方言》曰：孑，俊也。遵，俊也。○又按〈月令〉疏蔡氏下奪引字。辨名記卽《白虎通》之別名記。古文記二百十四篇之一也。〈禮運〉及《左傳》宣十五年疏皆引辨名記云：倍人曰茂。十人曰𨕖。倍𨕖曰俊。千人曰英。倍英曰賢。萬人曰桀。倍桀曰聖。語較完。而《白虎通》引別名記。五人曰茂。十人曰𨕖。百人曰俊。千人曰英。倍英曰賢。萬人曰傑。萬傑曰聖。又不同。乖異。</段玉裁注>
<許慎釋>从人，夋聲。</許慎釋>
<段玉裁注>子峻切。十三部。按《尙書》以畯爲俊。《山海經》以俊爲舜。</段玉裁注>
</內容>

<說文字頭>傑</說文字頭>
<內容>
<許慎釋>埶也。</許慎釋>
<段玉裁注>以㬪韵爲訓。埶本穜埶字。引伸爲勢力字。傑者言其勢傑然也。〈衞風〉《毛傳》曰：桀、特立也。</段玉裁注>
<許慎釋>材過萬人也。</許慎釋>
<段玉裁注>辨名記、尹文子、高誘、趙岐、王逸說同。以上七字大徐作傲也二字。非古義。且何不與傲篆相屬而廁之俊篆下乎。二傳相屬則義相近。全書之例也。</段玉裁注>
<許慎釋>从人，桀聲。</許慎釋>
<段玉裁注>渠列切，十五部。</段玉裁注>
</內容>

<說文字頭>㑮</說文字頭>
<內容>
<許慎釋>人姓。从人，軍聲。</許慎釋>
<段玉裁注>吾昆切。十三部。按此篆必淺人所增。許書自女部外。䍐有言人姓者。且《廣韵》此字䰟韵㒳見。云女字。又姓。出纂文。此姓既出何氏之書。安得云出許書乎。</段玉裁注>
</內容>

<說文字頭>伋</說文字頭>
<內容>
<許慎釋>人名。</許慎釋>
<段玉裁注>以此爲解。亦非例也。古人名字相應。孔伋字子思。仲尼弟子燕伋字子思。然則伋字非無義矣。人名二字非許書之舊也。荀卿曰。空石之中有人焉。其名曰觙。其爲人也善射。以好思闢耳目之欲。遠蚊䖟之聲。閑居靜思則通。思仁若是。可謂微乎。此葢設言善思之人。名之以觙乎。觙與伋音義葢相近。</段玉裁注>
<許慎釋>从人，及聲。</許慎釋>
<段玉裁注>居立切，七部。</段玉裁注>
</內容>

<說文字頭>伉</說文字頭>
<內容>
<許慎釋>人名。</許慎釋>
<段玉裁注>非例也。《左傳》「施氏婦曰。不能庇其伉儷。杜注曰：伉，敵也。儷，偶也。</段玉裁注>
<許慎釋>从人，亢聲。</許慎釋>
<段玉裁注>苦浪切，十部。</段玉裁注>
<許慎釋>《論語》有陳伉。</許慎釋>
<段玉裁注>按《論語》作陳亢。字子禽。與《爾雅》亢、鳥嚨故訓相合。作陳伉似非也。然古今人表陳亢陳子禽爲二人。</段玉裁注>
</內容>

<說文字頭>伯</說文字頭>
<內容>
<許慎釋>長也。</許慎釋>
<段玉裁注>〈釋詁〉、正月傳同。載芟〔傳〕云：伯、長子也。伯兮傳云：伯、州伯也。一義之引伸也。凡爲長者皆曰伯。古多假柏爲之。</段玉裁注>
<許慎釋>从人，白聲。</許慎釋>
<段玉裁注>博陌切，古音在五部。</段玉裁注>
</內容>

<說文字頭>仲</說文字頭>
<內容>
<許慎釋>中也。</許慎釋>
<段玉裁注>《白虎通》同。伯仲叔季爲長少之次。伯仲見於此。子部曰。季、少偁也。叔則少之假借字也。古者，幼名、冠字。冠字者，爲之且字也。且字也者，若尼甫、嘉甫是也。五十以伯仲。乃偁伯某甫、仲某甫。以伯仲而後成字。伯仲之下一字爲且字。且者，薦也。爲伯仲之薦也。伯仲生而已定。故士冠禮字辭曰。伯某甫。雖定此字。而五十以前但偁某甫也。女子筓而字。則曰伯姬、曰仲姬。《毛傳》於大明曰。仲、中女也。於燕燕曰。仲，字也。皆言婦人也。二傳其實一也。古中仲二字互通。</段玉裁注>
<許慎釋>从人中。中亦聲。</許慎釋>
<段玉裁注>直衆切，九部。</段玉裁注>
</內容>

<說文字頭>伊</說文字頭>
<內容>
<許慎釋>殷聖人阿衡也。</許慎釋>
<段玉裁注>殷聖人之上當有伊尹二字。傳寫奪之。阿衡見〈商頌〉。《毛傳》曰：阿衡、伊尹也。箋云：阿倚、衡平也。伊尹、湯所依倚而取平。故以爲官名。伊與阿、尹與衡皆雙聲。然則一語之轉也。許云伊尹、殷聖人阿衡也。本毛說。不言伊尹爲姓名也。諸家或云伊氏尹字。或云名摯。皆所傳聞異辭耳。《禮記》所偁《古文尙書》㒳言尹躬。則尹實其名。</段玉裁注>
<許慎釋>尹治天下者。从人尹。</許慎釋>
<段玉裁注>尹治猶言治平。此說从人尹之意也。言阿衡者，尹治天下者也。故又謂之伊尹。而伊字亦从尹。於脂切。十五部。〈釋詁〉、《毛傳》皆曰。伊，維也。爲發語辭。《詩》〈雄雉〉、〈蒹葭〉、〈東山〉、〈白駒〉之伊字，《鄭箋》云：當爲繄，繄猶是也。</段玉裁注>
</內容>

<說文字頭><img src="367A-01">𠈽</img></說文字頭>
<內容>
<許慎釋>古文伊。从古文死。</許慎釋>
<段玉裁注>以死爲聲。</段玉裁注>
</內容>

<說文字頭>偰</說文字頭>
<內容>
<許慎釋>高辛氏之子。爲堯司徒。殷之先也。</許慎釋>
<段玉裁注>爲字依《玉篇》補。《左傳》曰：高辛氏有才子八人。伯奮、仲堪、叔獻、季仲、伯虎、仲熊、叔豹、季貍。舜臣堯。舉八元。使布五教於四方。父義、母慈、兄友、弟恭、子孝。內平外成。偰卽八元之一人也。《毛詩傳》曰：玄王契也。經傳多作契。古亦假禼爲之。米部曰。禼古文偰。言古文假借字也。</段玉裁注>
<許慎釋>从人，契聲。</許慎釋>
<段玉裁注>私列切，十五部。</段玉裁注>
</內容>

<說文字頭>倩</說文字頭>
<內容>
<許慎釋>人美字也。</許慎釋>
<段玉裁注>依《韵㑹》本訂。朱邑傳。陳平雖賢。須魏倩而後進。師古曰。倩、士之美稱也。葢本《說文》「而改人爲士。改字爲稱。其實可無改也。倩猶甫也。《穀梁傳》曰：父（同甫）猶傅也。男子之美稱也。男子之字有稱甫者。儀甫、嘉甫是。有偁倩者。蕭長倩、東方曼倩、韋昭云倩魏無知字也皆是。倩，好也。《毛傳》說倩曰。好口輔。以《詩》言巧笑。故知爲口輔好也。</段玉裁注>
<許慎釋>从人，靑聲。</許慎釋>
<段玉裁注>倉見切，古音在十一部。</段玉裁注>
<許慎釋>東齊壻謂之倩。</許慎釋>
<段玉裁注>《方言》曰：靑齊之閒壻謂之倩。按此葢亦以美偁加之耳。郭云：言可借倩也。借倩讀七政七見二切。葢方俗語謂請人爲之。</段玉裁注>
</內容>

<說文字頭>伃</說文字頭>
<內容>
<許慎釋>婦官也。</許慎釋>
<段玉裁注>《漢書》外戚傳。婦官十四等。昭儀位視丞相。比諸侯王。倢伃視上卿。比列侯。韋昭曰。倢承、伃助也。漢舊儀云：皇后爲倢伃下輿。禮比丞相。按婦官上當有倢伃二字。淺人刪（⿰刂）之。倢之本訓佽也。見下。</段玉裁注>
<許慎釋>从人，予聲。</許慎釋>
<段玉裁注>以諸切。五部。亦作妤。</段玉裁注>
</內容>

<說文字頭>伀</說文字頭>
<內容>
<許慎釋>志及衆也。</許慎釋>
<段玉裁注>與公同義。其音當同。引伸爲夫兄曰兄伀之字。或作妐。若《方言》、《廣雅》之佂伀。卽今怔忪字也。</段玉裁注>
<許慎釋>从人，公聲。</許慎釋>
<段玉裁注>職茸切，九部。</段玉裁注>
</內容>

<說文字頭>儇</說文字頭>
<內容>
<許慎釋>慧也。</許慎釋>
<段玉裁注>心部慧下曰。儇也。是二字互訓也。〈齊風〉：揖我謂我儇兮。傳曰。儇，利也。此言慧者多便利也。《方言》「儇，慧也。荀卿子曰。鄕曲之儇子。</段玉裁注>
<許慎釋>从人，瞏聲。</許慎釋>
<段玉裁注>許緣切，十四部。</段玉裁注>
</內容>

<說文字頭>倓</說文字頭>
<內容>
<許慎釋>安也。</許慎釋>
<段玉裁注>《倉頡篇》曰。倓，恬也。荀卿子曰。桓公倓然見管仲之能足以託國也。洞簫賦。時恬倓以綏肆。按蠻夷贖罪貨曰倓。此夷語耳。字亦作賧。</段玉裁注>
<許慎釋>从人，炎聲，讀若談。</許慎釋>
<段玉裁注>徒甘切，八部。</段玉裁注>
</內容>

<說文字頭><img src="367B-01">𠋴</img></說文字頭>
<內容>
<許慎釋>倓或从剡。</許慎釋>
<段玉裁注>剡亦炎聲。</段玉裁注>
</內容>

<說文字頭>侚</說文字頭>
<內容>
<許慎釋>疾也。</許慎釋>
<段玉裁注>五帝本紀。黃帝幼而侚齊。裴駰曰。侚疾、齊速也。〈素問〉上古天眞論。黃帝幼而侚齊。長而敦敏。王注：侚，疾也。按侚今本譌作徇。司馬貞乃云未見所出矣。〈釋言〉「宣、徇，徧也。徇本又作侚。墨子。年踰五十。則聰明思慮不徇通矣。徇亦當作侚。《史記》侚齊、《大戴禮》作叡齊。亦作慧齊。</段玉裁注>
<許慎釋>从人，旬聲。</許慎釋>
<段玉裁注>辭閏切，十二部。</段玉裁注>
</內容>

<說文字頭>傛</說文字頭>
<內容>
<許慎釋>不安也。</許慎釋>
<段玉裁注>與水波溶溶意義略同。皆動盪皃也。</段玉裁注>
<許慎釋>从人，容聲。</許慎釋>
<段玉裁注>余隴切，九部。</段玉裁注>
<許慎釋>一曰。</許慎釋>
<段玉裁注>按華上當本有傛字。淺者刪（⿰刂）之。傛華亦婦官。外戚傳注：婦官十四等。弟三等傛華。視眞二千石。比大上造。此義餘封切。</段玉裁注>
</內容>

<說文字頭>僷</說文字頭>
<內容>
<許慎釋>宋衞之閒謂華僷僷。</許慎釋>
<段玉裁注>華、容華也。僷僷、好皃。《方言》曰：奕、僷，容也。凡美容謂之奕。或謂之僷。宋衞曰僷。陳楚汝潁之閒謂之奕。按僷亦作偞。《廣韵》曰：。偞偞、輕薄美好皃。</段玉裁注>
<許慎釋>从人，葉聲。</許慎釋>
<段玉裁注>與涉切，八部。</段玉裁注>
</內容>

<說文字頭>佳</說文字頭>
<內容>
<許慎釋>善也。</許慎釋>
<段玉裁注>《廣韵》曰：。佳，善也。又曰。好也。又曰。大也。老子。佳兵者不祥。《淮南》說林訓曰。佳人不同體。美人不同面。而皆說於目。</段玉裁注>
<許慎釋>从人，圭聲。</許慎釋>
<段玉裁注>古膎切。十六部。按唐人入於下平九麻。</段玉裁注>
</內容>

<說文字頭>侅</說文字頭>
<內容>
<許慎釋>奇侅。</許慎釋>
<段玉裁注>逗。</段玉裁注>
<許慎釋>非常也。</許慎釋>
<段玉裁注>《漢書．藝文志．五行家》有《五音奇胲用兵》二十三卷。《五音奇胲㓝德》二十一卷。如淳曰。胲、音該。《史記．扁鵲倉公列傳》：臣意卽避席再拜謁。受其脈書上下經。五色診奇咳。集解曰。奇、音羈。咳、音該。按據張守節正義。則《史記》奇咳本亦作奇胲。肉部訓胲爲足指毛皮。然則侅正字。胲其假借字耳。《淮南．兵略訓》：明於星辰日月之運。㓝德奇賌之數。背向左右之便。此戰之助也。注云：奇賌之數、奇祕之數。非常術。其字又作賌。亦假借也。葢奇侅與今云奇駭音義皆同。是以《左氏春秋》無駭。《穀梁春秋》作無侅。若《莊子》侅溺於馮氣。據徐音乃是假侅爲礙。</段玉裁注>
<許慎釋>从人，亥聲。</許慎釋>
<段玉裁注>古哀切。一部。《篇》、《韵》皆又胡改切。</段玉裁注>
</內容>

<說文字頭>傀</說文字頭>
<內容>
<許慎釋>偉也。</許慎釋>
<段玉裁注>《方言》「？，盛也。注言瓌瑋也。《廣雅》「傀，盛也。司馬注《莊子》曰。傀，大也。《字林》「傀，偉也。</段玉裁注>
<許慎釋>从人，鬼聲。</許慎釋>
<段玉裁注>公回切，十五部。</段玉裁注>
<許慎釋>《周禮》曰：大傀異災。</許慎釋>
<段玉裁注>大司樂職文。《周禮》作烖。篆文也。許作災。籒文也。鄭注：傀猶怪也。大傀異烖、謂天地奇變。若星辰奔霣及震裂爲害者。</段玉裁注>
</內容>

<說文字頭><img src="368A-01">𤪿</img></說文字頭>
<內容>
<許慎釋>傀或从玉，褢聲。</許慎釋>
</內容>

<說文字頭>偉</說文字頭>
<內容>
<許慎釋>奇也。</許慎釋>
<段玉裁注>《莊子》曰。偉哉夫造物者。</段玉裁注>
<許慎釋>从人，韋聲。</許慎釋>
<段玉裁注>于鬼切。十五部。元應曰。《埤蒼》作瑋。</段玉裁注>
</內容>

<說文字頭>份</說文字頭>
<內容>
<許慎釋>文質僃也。</許慎釋>
<段玉裁注>僃當作？。許訓？曰具。訓僃曰愼。說解內字多自亂其例。葢許時所用固與古不同。許以後人又多竄改。二者皆有之矣。《論語》雍也篇。文質彬彬。然後君子。包咸注曰：彬彬、文質相襍之皃也。鄭注曰：彬彬、襍半皃也。按古謂集爲襍。集，聚也。</段玉裁注>
<許慎釋>从人，分聲。</許慎釋>
<段玉裁注>府巾切，古音在十三部。</段玉裁注>
<許慎釋>《論語》曰：文質份份。</許慎釋>
</內容>

<說文字頭>彬</說文字頭>
<內容>
<許慎釋>古文份。</許慎釋>
<段玉裁注>今《論語》作彬。古文也。</段玉裁注>
<許慎釋>从彡林。</許慎釋>
<段玉裁注>彡者，毛飾畫文也。飾畫者，拭而畫之也。从彡、與彫彰同意。</段玉裁注>
<許慎釋>林者，从焚省聲。</許慎釋>
<段玉裁注>猶彫从彡、周聲也。按彬份字古或借豳字爲之。如〈上林〉之玢豳文鱗是也。或借邠字爲之。如太玄斐如邠如是也。俗份作斌。取文武相半意。潘岳藉田賦之頒斌。卽〈上林賦〉之玢豳。</段玉裁注>
</內容>

<說文字頭>僚</說文字頭>
<內容>
<許慎釋>好皃。</許慎釋>
<段玉裁注>〈陳風〉：皎人僚兮。傳曰。僚、好皃。此僚之本義也。自借爲同寮字而本義廢矣。</段玉裁注>
<許慎釋>从人，尞聲。</許慎釋>
<段玉裁注>力小切，二部。</段玉裁注>
</內容>

<說文字頭>佖</說文字頭>
<內容>
<許慎釋>威儀也。</許慎釋>
<段玉裁注>按此當作威儀媟嫚也。〈小雅〉賓之初筵曰。威儀怭怭。傳曰。怭怭、媟嫚也。許所據作佖佖。自奪媟嫚字。《韵㑹》、《廣韵》徑注云有威儀矣。</段玉裁注>
<許慎釋>从人，必聲。</許慎釋>
<段玉裁注>毗必切。十二部。《詩音義》曰。《說文》作佖。平一反。</段玉裁注>
<許慎釋>《詩》曰：威儀佖佖。</許慎釋>
</內容>

<說文字頭>𠊩</說文字頭>
<內容>
<許慎釋>具也。</許慎釋>
<段玉裁注>馬注《尙書》同。五帝本紀曰。旁聚布功。釋以布也。</段玉裁注>
<許慎釋>从人，孨聲。</許慎釋>
<段玉裁注>士戀切。十四部。《玉篇》、《廣韵》作僝。</段玉裁注>
<許慎釋>讀若汝南？水。</許慎釋>
<段玉裁注>汝南？水未聞。〈水部〉無？。</段玉裁注>
<許慎釋>〈虞書〉曰：</許慎釋>
<段玉裁注>〈虞書〉當作〈唐書〉「說詳〈禾部〉稘下。</段玉裁注>
<許慎釋>旁救𠊩功。</許慎釋>
<段玉裁注>〈堯典〉文。作方鳩者，《古文尙書》也。作旁逑者，歐陽夏侯《尙書》也。〈辵部〉逑下偁旁逑孱功。此作救。彼作孱。皆駁文。小徐本此作方鳩。</段玉裁注>
</內容>

<說文字頭>儠</說文字頭>
<內容>
<許慎釋>長壯儠儠也。</許慎釋>
<段玉裁注>《左傳》昭七年十七年、《國語》〈楚語〉皆云長鬛。鬛者，儠之假借字也。韋昭、杜預釋爲美須䫇。誤。《廣雅》曰：儠，長也。按儠儠、長壯皃。辭賦家用獵獵字。葢當作儠儠。</段玉裁注>
<許慎釋>从人，巤聲。</許慎釋>
<段玉裁注>良涉切，八部。</段玉裁注>
<許慎釋>《春秋傳》曰：長儠者相之。</許慎釋>
<段玉裁注>《左傳》昭七年曰。使長鬛者相。</段玉裁注>
</內容>

<說文字頭>儦</說文字頭>
<內容>
<許慎釋>行皃。</許慎釋>
<段玉裁注>〈齊風〉載驅曰。行人儦儦。傳曰。儦儦、衆皃。許曰行皃者，義得互相足也。《廣雅》亦曰。儦儦，行也。《玉篇》曰：儦儦、盛皃也。</段玉裁注>
<許慎釋>从人，⿸鹿火聲。</許慎釋>
<段玉裁注>甫嬌切，三部。</段玉裁注>
<許慎釋>《詩》曰：行人儦儦。</許慎釋>
</內容>

<說文字頭>儺</說文字頭>
<內容>
<許慎釋>行有節也。</許慎釋>
<段玉裁注>〈衞風〉竹竿曰。佩玉之儺。傳曰。儺、行有節度。按此字之本義也。其？疫字本作難。自假儺爲？疫字。而儺之本義廢矣。其〈曹風〉之猗儺。則《說文》之旖施也。</段玉裁注>
<許慎釋>从人，難聲。</許慎釋>
<段玉裁注>諾何切，古本音葢在十四部。</段玉裁注>
<許慎釋>《詩》曰：佩玉之儺。</許慎釋>
</內容>

<說文字頭>倭</說文字頭>
<內容>
<許慎釋>須皃。</許慎釋>
<段玉裁注>倭與委義略同。委，隨也。隨，從也。《廣韵》作愼皃。乃梁時避諱所改耳。</段玉裁注>
<許慎釋>从人，委聲。</許慎釋>
<段玉裁注>於爲切。十六部。音轉則烏何切。</段玉裁注>
<許慎釋>《詩》曰：周道倭遟。</許慎釋>
<段玉裁注>〈小雅〉四牡文。〔傳〕曰：倭遟、歴遠之皃。按倭遟合二字成語。《韓詩》作威夷。故與須訓不同。而亦無不合也。</段玉裁注>
</內容>

<說文字頭>僓</說文字頭>
<內容>
<許慎釋>嫺也。</許慎釋>
<段玉裁注>嫺者，雅也。</段玉裁注>
<許慎釋>从人，？聲。</許慎釋>
<段玉裁注>吐猥切，又魚罪切。十五部。</段玉裁注>
<許慎釋>一曰長皃。</許慎釋>
<段玉裁注>《廣韵》曰：。長好皃。</段玉裁注>
</內容>

<說文字頭>僑</說文字頭>
<內容>
<許慎釋>高也。</許慎釋>
<段玉裁注>僑與喬義略同。喬者，高而曲也。自用爲㝯寓字。而僑之本義廢矣。《字林》始有㝯字。云寄客爲㝯。按春秋有叔孫僑如、有公孫僑字子產。皆取高之義也。</段玉裁注>
<許慎釋>从人，喬聲。</許慎釋>
<段玉裁注>巨嬌切，二部。</段玉裁注>
</內容>

<說文字頭>俟</說文字頭>
<內容>
<許慎釋>大也。</許慎釋>
<段玉裁注>此俟之本義也。自經傳假爲竢字。而俟之本義廢矣。立部曰。竢，待也。廢竢而用俟。則竢俟爲古今字矣。</段玉裁注>
<許慎釋>从人，矣聲。</許慎釋>
<段玉裁注>牀史切，一部。</段玉裁注>
<許慎釋>《詩》曰：伾伾俟俟。</許慎釋>
<段玉裁注>〈小雅〉吉日文。今《毛詩》作儦儦俟俟。傳曰。趨則儦儦。行則俟俟。按〈西京賦〉李善注、馬融傳太子賢注皆引《韓詩》駓駓騃騃。善引薛君《韓詩》章句曰。趨曰駓。行曰騃。疑今《毛傳》非舊。或用韓改毛也。駉傳曰。伾伾、有力也。許從之。當是吉日傳有俟俟大也之文。而許從之。</段玉裁注>
</內容>

<說文字頭>侗</說文字頭>
<內容>
<許慎釋>大皃。</許慎釋>
<段玉裁注>此義未見其證。然同義近大。則侗得爲大皃矣。《論語》「侗而不愿。孔注曰：侗、未成器之人。按此大義之引伸。猶言渾沌未鑿也。</段玉裁注>
<許慎釋>从人，同聲。</許慎釋>
<段玉裁注>他紅切，九部。</段玉裁注>
<許慎釋>《詩》曰：神㒺時侗。</許慎釋>
<段玉裁注>〈大雅〉思齊文。今本作恫。傳曰。恫，痛也。按痛者恫之本義。許所據本作侗。偁之以見《毛詩》假侗爲恫也。</段玉裁注>
</內容>

<說文字頭>佶</說文字頭>
<內容>
<許慎釋>正也。</許慎釋>
<段玉裁注>〈小雅．六月〉〔傳〕曰：佶，正也。箋云：佶、壯健之皃。按鄭以言壯健乃可皃馬。但毛言正自可含壯健也。</段玉裁注>
<許慎釋>从人。
<段玉裁注>本言人。引伸言馬。</段玉裁注>
<許慎釋>吉聲。</許慎釋>
<段玉裁注>巨乙切，十二部。</段玉裁注>
<許慎釋>《詩》曰：既佶且閑。</許慎釋>
</內容>

<說文字頭>俁</說文字頭>
<內容>
<許慎釋>大也。</許慎釋>
<段玉裁注>〈邶風〉〈𥳑兮〉曰。碩人俁俁。傳曰。俁俁、容皃大也。</段玉裁注>
<許慎釋>从人，吳聲。</許慎釋>
<段玉裁注>魚禹切，五部。</段玉裁注>
<許慎釋>《詩》曰：〈碩人〉俁俁。</許慎釋>
</內容>

<說文字頭>仜</說文字頭>
<內容>
<許慎釋>大？也。</許慎釋>
<段玉裁注>與𨾊音義略同。《廣韵》曰：。身肥大也。《廣雅》曰：仜，有也。</段玉裁注>
<許慎釋>从人，工聲，讀若紅。</許慎釋>
<段玉裁注>戸工切，九部。</段玉裁注>
</內容>

<說文字頭>僤</說文字頭>
<內容>
<許慎釋>疾也。</許慎釋>
<段玉裁注>速疾。</段玉裁注>
<許慎釋>从人，單聲。</許慎釋>
<段玉裁注>徒案切，十四部。</段玉裁注>
<許慎釋>《周禮》曰：句兵欲無僤。</許慎釋>
<段玉裁注>〈𦒱工記〉廬人文。今本作欲無彈。注曰：故書彈或作但。鄭司農云：但讀爲彈丸之彈。謂掉也。按經文彈字疑本作僤。彈乃先鄭所易字。許訓僤爲疾者，古說也。</段玉裁注>
</內容>

<說文字頭>健</說文字頭>
<內容>
<許慎釋>伉也。</許慎釋>
<段玉裁注>伉下曰人名。而不言其義。以此云伉也證之則知人名二字非許書之舊矣。《周易》曰：乾，健也。</段玉裁注>
<許慎釋>从人，建聲。</許慎釋>
<段玉裁注>渠建切，十四部。</段玉裁注>
</內容>

<說文字頭>倞</說文字頭>
<內容>
<許慎釋>彊也。</許慎釋>
<段玉裁注>《廣雅》「倞，強也。按〈大雅〉無競維人〔傳〕曰：無競，競也。箋云：競，彊也。秉心無競傳曰。競，彊也。〈周頌〉無競維人〔傳〕曰：競，彊也。執競武王傳曰。執競，競也。箋云：競，彊也。按傳、箋皆謂競爲倞之假借字也。〈郊特牲〉。祊之爲言倞也。注：倞猶索也。倞不訓索。而與〈水部〉之滰音同。滰者，浚乾漬米也。索求神似之。</段玉裁注>
<許慎釋>从人，京聲。</許慎釋>
<段玉裁注>渠竟切。古音在十部。亦作傹。</段玉裁注>
</內容>

<說文字頭>傲</說文字頭>
<內容>
<許慎釋>倨也。</許慎釋>
<段玉裁注>按此當與下倨不遜也連屬。㐹篆當與健倞二篆相屬。葢此部經傳寫既久失其舊者多矣。古多假敖爲傲。女部又出嫯字。侮㑥也。</段玉裁注>
<許慎釋>从人，敖聲。</許慎釋>
<段玉裁注>五到切，二部。</段玉裁注>
</內容>

<說文字頭>仡</說文字頭>
<內容>
<許慎釋>勇壯也。</許慎釋>
<段玉裁注>秦誓曰。仡仡勇夫。某氏曰。仡仡壯勇之夫。《公羊傳》「趙盾之車右祁彌明者。國之力士也。仡然從乎趙盾而入。何云：仡然壯勇皃。若《詩》崇墉仡仡。毛曰。高大也。引伸之義也。〈土部〉引作圪圪。</段玉裁注>
<許慎釋>从人，气聲。</許慎釋>
<段玉裁注>魚訖切。十五部。今字作仡。</段玉裁注>
<許慎釋>〈周書〉曰：㐹㐹勇夫。</許慎釋>
</內容>

<說文字頭>倨</說文字頭>
<內容>
<許慎釋>不遜也。</許慎釋>
<段玉裁注>遜當是本作孫。說詳〈辵部〉「孫者，逡循恭敬之意。《戰國策》曰。何前倨而後恭。引伸之凡侈曰倨。凡斂曰句。（音鉤）《大戴禮》「與其倨也寧句。〈樂記〉。倨中矩。句中鉤。《左傳》「直而不倨。曲而不屈。《淮南子》「句爪倨牙。凡言侈斂之度謂之倨句。〈𦒱工記〉曰。倨句一矩有半。又曰。倨句磬折。卽謂一矩有半也。又曰。倨句外博。謂侈於一矩而不及一矩有半也。又曰。句於矩。謂斂於一矩也。《管子》弟子職曰。倨句如矩。謂正方也。</段玉裁注>
<許慎釋>从人，居聲。</許慎釋>
<段玉裁注>居御切，五部。</段玉裁注>
</內容>

<說文字頭>儼</說文字頭>
<內容>
<許慎釋>昂頭也。</許慎釋>
<段玉裁注>昂當是本作卬。淺人所改也。卬者，望欲有所庶及也。〈陳風〉：碩大且儼。傳曰。儼矜莊皃。《曲禮注》同。古借嚴爲之。</段玉裁注>
<許慎釋>从人，嚴聲。</許慎釋>
<段玉裁注>魚儉切，八部。</段玉裁注>
<許慎釋>一曰好皃。</許慎釋>
</內容>

<說文字頭>傪</說文字頭>
<內容>
<許慎釋>好皃。</許慎釋>
<段玉裁注>未見其證。《方言》曰：傪，㥢也。㥢，惡也。此假傪爲慘也。</段玉裁注>
<許慎釋>从人，參聲。</許慎釋>
<段玉裁注>倉舍切，七部。</段玉裁注>
</內容>

<說文字頭>俚</說文字頭>
<內容>
<許慎釋>賴也。</許慎釋>
<段玉裁注>賴各本作𦕼。此用《方言》改許書也。今依《漢書》季布傳晉灼注所引正。《方言》「俚、𦕼也。語之轉、字之假借耳。《漢書》曰。其畫無俚之至。無俚卽今所謂無賴。亦語之轉。古叚理爲之。《孟子》：稽大不理於口。趙注：理，賴也。大不賴人之口。</段玉裁注>
<許慎釋>从人，里聲。</許慎釋>
<段玉裁注>良止切，一部。</段玉裁注>
</內容>

<說文字頭>伴</說文字頭>
<內容>
<許慎釋>大皃。</許慎釋>
<段玉裁注>〈大雅〉：伴奐爾游矣。〔傳〕曰：伴奐、廣大有文章也。箋云：伴奐、自縱弛之意。按？部奐下一曰大也。故伴奐皆有大義。大學注：胖猶大也。胖不訓大。云猶者，正謂胖卽伴之假借也。《方言》、《廣雅》、《孟子》〔注〕皆曰。般，大也。亦謂般卽伴。《廣韵》云：侶也。依也。今義也。夫部㚘下曰。讀若伴侣之伴。知漢時非無伴侶之語。許於俗語不之取耳。至《聲類》乃云伴侣。</段玉裁注>
<許慎釋>从人，半聲。</許慎釋>
<段玉裁注>薄滿切，十四部。</段玉裁注>
</內容>

<說文字頭>俺</說文字頭>
<內容>
<許慎釋>大也。</許慎釋>
<段玉裁注>與？義略同。？大有餘也。其音當亦同。</段玉裁注>
<許慎釋>从人，？聲。</許慎釋>
<段玉裁注>於業切。八部。《廣韵》於驗切。</段玉裁注>
</內容>

<說文字頭>僩</說文字頭>
<內容>
<許慎釋>武皃。</許慎釋>
<段玉裁注>〈衞風〉淇奥〔傳〕。瑟、矜莊皃。僩、寬大也。許言僩、武皃。與毛異者，以《爾雅》及大學皆曰瑟兮僩兮者恂栗也。恂或作峻。讀如嚴峻之峻。言其容皃嚴栗。與寬大不相應。故易之。僩《左傳》、《方言》、《廣雅》皆作撊。《左傳》「撊然授兵登陴。服注：撊然、猛皃也。杜注：撊然、勁忿皃。《方言》「撊，猛也。晉魏之閒曰撊。《廣雅》亦曰。撊，猛也。而荀卿子塞者俄且通也。陋者俄且僩也。愚者俄且知也。則以陋陿與寬大反對。與毛合。葢大毛公固受《詩》於孫卿子者。</段玉裁注>
<許慎釋>从人，閒聲。</許慎釋>
<段玉裁注>下𥳑切，十四部。</段玉裁注>
<許慎釋>《詩》曰：瑟兮僩兮。</許慎釋>
</內容>

<說文字頭>伾</說文字頭>
<內容>
<許慎釋>有力也。</許慎釋>
<段玉裁注>〈魯頌〉駉曰。以車伾伾。〔傳〕曰：伾伾、有力也。俟下引《詩》伾伾俟俟。</段玉裁注>
<許慎釋>从人。
<段玉裁注>本謂人有力。引伸謂馬。</段玉裁注>
<許慎釋>丕聲。</許慎釋>
<段玉裁注>敷悲切，古音在一部。</段玉裁注>
<許慎釋>《詩》曰：㠯車伾伾。</許慎釋>
</內容>

<說文字頭>偲</說文字頭>
<內容>
<許慎釋>彊力也。</許慎釋>
<段玉裁注>〈齊風〉盧令曰。其人美且偲。傳曰。偲，才也。箋云：才、多才也。許云彊力者，亦取才之義申之。才之本義、艸木之初也。故用其引伸之義。若《論語》朋友切切偲偲。馬曰。相切責之皃。《毛傳》作切切節節。</段玉裁注>
<許慎釋>从人，思聲。</許慎釋>
<段玉裁注>倉才切，一部。</段玉裁注>
<許慎釋>《詩》曰：其人美且偲。</許慎釋>
</內容>

<說文字頭>倬</說文字頭>
<內容>
<許慎釋>箸大也。</許慎釋>
<段玉裁注>箸大者，箸明之大也。〈小雅〉「倬彼甫田。〔傳〕曰：倬、明皃。〈大雅〉棫樸。倬彼雲漢。〔傳〕曰：倬，大也。許兼取之曰箸大。《韓詩》「菿彼甫田。音義同也。假菿爲倬也。</段玉裁注>
<許慎釋>从人，卓聲。</許慎釋>
<段玉裁注>竹角切，二部。</段玉裁注>
<許慎釋>《詩》曰：倬彼雲漢。</許慎釋>
</內容>

<說文字頭>侹</說文字頭>
<內容>
<許慎釋>長皃。</許慎釋>
<段玉裁注>與挺音義略同。</段玉裁注>
<許慎釋>一曰箸地。</許慎釋>
<段玉裁注>箸直略切。</段玉裁注>
<許慎釋>一曰代也。</許慎釋>
<段玉裁注>《方言》「侹代也。江淮陳楚之閒曰侹。</段玉裁注>
<許慎釋>从人，廷聲。</許慎釋>
<段玉裁注>他鼎切，十一部。</段玉裁注>
</內容>

<說文字頭>倗</說文字頭>
<內容>
<許慎釋>輔也。</許慎釋>
<段玉裁注>《周禮》士師。掌士之八成。七曰爲邦朋。注曰：朋黨相阿。使政不平者。故書朋作傰。鄭司農讀爲朋友之朋。按《管子》亦曰。練之以散羣傰署。皆卽倗字也。鳥部朋下曰。鳳飛、羣鳥從以萬數。故以爲朋黨字。葢朋黨字正作倗。而朋其假借字。然許云讀若陪。則似有別矣。</段玉裁注>
<許慎釋>从人，朋聲。</許慎釋>
<段玉裁注>步崩切，六部。</段玉裁注>
<許慎釋>讀若陪位。</許慎釋>
<段玉裁注>讀若陪者，之蒸合韵冣近也。</段玉裁注>
</內容>

<說文字頭>傓</說文字頭>
<內容>
<許慎釋>熾盛也。</許慎釋>
<段玉裁注>〈小雅〉十月之交曰。𧰚妻煽方處。傳曰。𧰚妻、褒姒。美色曰𧰚。煽，熾也。按《詩》本作傓。後人以訓熾之故肊造煽字耳。古通作扇。魯《詩》「閻妻扇方處。《方言》「扇，助也。《廣雅》「扇，疾也。</段玉裁注>
<許慎釋>从人，扇聲。</許慎釋>
<段玉裁注>式戰切，十四部。</段玉裁注>
<許慎釋>《詩》曰：𧰚妻傓方處。</許慎釋>
</內容>

<說文字頭>儆</說文字頭>
<內容>
<許慎釋>戒也。</許慎釋>
<段玉裁注>與警音義同。《孟子》引書。洚水儆予。用儆字。《左傳》、《國語》亦用儆。《毛詩》「徒御不警。《周禮》「警戒羣吏。皆用警。鄭注《周禮》曰：警、勅戒之言也。韋注《國語》曰：儆，戒也。</段玉裁注>
<許慎釋>从人，敬聲。</許慎釋>
<段玉裁注>居影切，十一部。</段玉裁注>
<許慎釋>《春秋傳》曰儆宫。</許慎釋>
<段玉裁注>《左傳》襄公九年。令司宮巷伯儆宫。</段玉裁注>
</內容>

<說文字頭>俶</說文字頭>
<內容>
<許慎釋>善也。</許慎釋>
<段玉裁注>按〈釋詁〉、《毛傳》皆曰。淑，善也。葢假借之字。其正字則俶也。淑者，水之淸湛也。自淑行而俶之本義廢矣。</段玉裁注>
<許慎釋>从人，叔聲。</許慎釋>
<段玉裁注>昌六切，三部。</段玉裁注>
<許慎釋>《詩》曰：令終有俶。</許慎釋>
<段玉裁注>〈大雅〉既醉文。按許引此爲善訓之證。而今本《毛傳》作俶，始也。《鄭箋》易之云：俶猶厚也。豈許所據作善不作始與。</段玉裁注>
<許慎釋>一曰始也。</許慎釋>
<段玉裁注>〈釋詁〉曰：俶，作也。崧高傳曰。俶，作也。〈大田〉〔傳〕曰：俶，始也。〈聘禮〉俶獻注：古文俶作淑。是此義亦得假淑爲之。</段玉裁注>
</內容>

<說文字頭>傭</說文字頭>
<內容>
<許慎釋>均也。直也。</許慎釋>
<段玉裁注>各本少上也字，今補。《玉篇》、《廣韵》皆曰。均也。直也。所據古本也。均之義有未盡。故更言直也。直謂無枉曲也。〈小雅〉「昊天不傭。〈釋言〉、《毛傳》皆曰。傭，均也。《周禮．典同》。正聲緩。先鄭云：正者，不高不下。鐘形上下正傭。〈考工〉「摶身而鴻。注云：鴻傭也。此謂鴻卽傭之假借字也。若《廣雅》云：傭，役也。謂役力受直曰傭。此今義也。</段玉裁注>
<許慎釋>从人，庸聲。</許慎釋>
<段玉裁注>余封切。九部。依《廣韵》：《說文》當丑凶切。</段玉裁注>
</內容>

<說文字頭>僾</說文字頭>
<內容>
<許慎釋>仿佛也。</許慎釋>
<段玉裁注>祭義曰。祭之日。入室僾然必有見乎其位。正義云：僾、髣髴見也。見、如見親之在神位也。按僾與《爾雅》之薆隱也、烝民傳之愛隱也、　　　　　　　竹部之薆蔽不見也、義相近。若〈大雅〉亦孔之僾。〈釋言〉及〔傳〕云僾，唈也。此謂僾爲？之假借字。？飮食屰气。不得息也。</段玉裁注>
<許慎釋>从人，愛聲。</許慎釋>
<段玉裁注>烏代切，古音在十五部。</段玉裁注>
<許慎釋>《詩》曰：僾而不見。</許慎釋>
<段玉裁注>〈邶風〉城隅文。今《詩》作愛。非古也。僾而猶隱然。〈離騷〉之薆然也。</段玉裁注>
</內容>

<說文字頭>仿</說文字頭>
<內容>
<許慎釋>仿佛。</許慎釋>
<段玉裁注>逗。</段玉裁注>
<許慎釋>相㭒。</許慎釋>
<段玉裁注>句。</段玉裁注>
<許慎釋>視不諟也。</許慎釋>
<段玉裁注>仿佛、雙聲㬪字也。各本皆改竄非舊。今依〈甘泉賦〉、〈景福殿賦〉李注所引訂。諟卽諦。言部曰。審也。〈長門賦〉注、〈海賦〉注亦作諟。古是聲帝聲同在十六部。故以諟爲諦。仿佛或作㑂佛。或作髣髴。或作拂㧍。或作放𢘍。俗作彷彿。仿或又作？。</段玉裁注>
<許慎釋>从人，方聲。</許慎釋>
<段玉裁注>妃㒺切，十部。</段玉裁注>
</內容>

<說文字頭>㑂</說文字頭>
<內容>
<許慎釋>籒文仿。从丙。</許慎釋>
<段玉裁注>丙聲。古音丙聲在十部。此與《周禮》柄亦作枋同。</段玉裁注>
</內容>

<說文字頭>佛</說文字頭>
<內容>
<許慎釋>仿佛也。</許慎釋>
<段玉裁注>依《玉篇》「與全書例合。按髟部有髴。解云：髴、若似也。卽佛之或字。</段玉裁注>
<許慎釋>从人，弗聲。</許慎釋>
<段玉裁注>？勿切，十五部。</段玉裁注>
</內容>

<說文字頭>僁</說文字頭>
<內容>
<許慎釋>聲也。</許慎釋>
<段玉裁注>見〈釋言〉「謂聲之小者也。動作屑屑聲也。《廣韵》曰：。動草聲。又鷙鳥之聲。又僁僁、呻吟也。</段玉裁注>
<許慎釋>从人，悉聲，讀若㞕。</許慎釋>
<段玉裁注>私列切，《廣韵》先結切。十三部。</段玉裁注>
</內容>

<說文字頭>僟</說文字頭>
<內容>
<許慎釋>精謹也。</許慎釋>
<段玉裁注>僟謹雙聲。凜凜庶幾之意也。</段玉裁注>
<許慎釋>从人，幾聲。</許慎釋>
<段玉裁注>巨衣切。十五部。《廣韵》居依切。</段玉裁注>
<許慎釋>明堂〈月令〉「數將僟終。</許慎釋>
<段玉裁注>宋本及《集韵》作數。《篇》、《韵》作歲。〈月令〉「季冬之月。日窮于次。月竆于紀。星回于天。數將幾終。歳且更始。鄭、高皆訓幾爲近。許所據作僟。</段玉裁注>
</內容>

<說文字頭>佗</說文字頭>
<內容>
<許慎釋>負何也。</許慎釋>
<段玉裁注>負字葢淺人增之耳。〈小雅〉「舍彼有罪。予之佗矣。傳曰。佗，加也。此佗本義之見於經者也。佗之俗字爲駝、爲馱。𣜩變佗爲他。用爲彼之偁。古相問無它乎。祇作它。又君子偕老。委委佗佗。卽羔羊之委蛇委蛇也。傳云：委委者，行可委曲從迹也。佗佗者，德乎易也。羔羊傳云：委蛇者，行可從迹也。語詳略不同。</段玉裁注>
<許慎釋>从人，它聲。</許慎釋>
<段玉裁注>徒何切，十七部。</段玉裁注>
</內容>

<說文字頭>何</說文字頭>
<內容>
<許慎釋>儋也。</許慎釋>
<段玉裁注>何俗作荷。猶佗之俗作駝。儋之俗作擔也。〈商頌〉。百祿是何。何天之休。何天之龍。傳曰。何，任也。箋云：謂擔負。《周易》「何天之衢。虞翻曰。何，當也。何校滅耳。王肅云：何、荷擔也。又《詩》「何戈與祋。何蓑何笠。傳皆云：揭也。揭者，舉也。戈祋手舉之。蓑笠身舉之。皆擔義之引伸也。凡經典作荷者皆後人所竄改。</段玉裁注>
<許慎釋>一曰誰也。</許慎釋>
<段玉裁注>誰何孰三字皆問䛐。</段玉裁注>
<許慎釋>从人，可聲。</許慎釋>
<段玉裁注>今音擔何則胡可切。餘義胡歌切。古音平上不甚分也。十七部。按今義何者，辭也。問也。今義行而古義廢矣。亦借爲呵。</段玉裁注>
</內容>

<說文字頭>儋</說文字頭>
<內容>
<許慎釋>何也。</許慎釋>
<段玉裁注>儋俗作擔。古書或假檐爲之。疑又擔之誤耳。韋昭〈齊語〉注曰：背曰負。肩曰儋。任，抱也。何，揭也。按統言之則以肩以手以背以首皆得云儋也。</段玉裁注>
<許慎釋>从人，詹聲。</許慎釋>
<段玉裁注>都甘切，八部。</段玉裁注>
</內容>

<說文字頭>供</說文字頭>
<內容>
<許慎釋>設也。</許慎釋>
<段玉裁注>設者，施陳也。〈釋詁〉「供（⿰亻𠔏）、歭、𠔏，具也。按峙卽儲偫字。𠔏卽供（⿰亻𠔏）之假借字。凡《周禮》皆以𠔏爲供（⿰亻𠔏）。《尙書》一經訓奉訓待者皆作𠔏。其恭敬字皆作恭。衞包乃盡改𠔏爲恭。《毛詩》亦𠔏恭分別。總之。古經用𠔏爲供（⿰亻𠔏）之假借。不用𠔏爲恭之假借。惟《左傳》三命茲益𠔏、其共也如是、君命以𠔏、則借𠔏爲恭。鄭君箋《詩》所謂古之恭字或作𠔏者乎。詳《古文尙書》𢰅異。</段玉裁注>
<許慎釋>从人，？聲。</許慎釋>
<段玉裁注>俱容切，九部。</段玉裁注>
<許慎釋>一曰供（⿰亻𠔏）給。</許慎釋>
<段玉裁注>給者，相足也。設與給二義相足。共部曰。龔，給也。是龔與供（⿰亻𠔏）音義同。《尙書》「共行天罰。漢人引皆作龔行天罰。謂奉行天罰也。</段玉裁注>
</內容>

<說文字頭>偫</說文字頭>
<內容>
<許慎釋>待也。</許慎釋>
<段玉裁注>以㬪韵爲訓。謂儲物以待用也。偫經典或作歭。或作庤。〈周頌〉臣工〔傳〕曰：庤，具也。庤、儲置屋下也。義本同。若崧高以歭其粻、粊誓歭乃糗糧、某氏傳云儲歭、則假借歭䠧不前字爲之。俗乃改从止爲从山、作峙。訓云山立、以附合之矣。〈釋詁〉云：供（⿰亻𠔏）、歭、共，具也。歭在《說文》爲偫。</段玉裁注>
<許慎釋>从人待。</許慎釋>
<段玉裁注>此舉會意包形聲也。小徐本作从人、待聲。直里切，一部。</段玉裁注>
</內容>

<說文字頭>儲</說文字頭>
<內容>
<許慎釋>偫也。</許慎釋>
<段玉裁注>《文𨕖》注引作蓄也。或作具也。或作積也。又引謂蓄積之以待無也。葢兼舉演《說文》語。古者，太子謂之儲君。</段玉裁注>
<許慎釋>从人，諸聲。</許慎釋>
<段玉裁注>直魚切。五部。儲偫爲雙聲。</段玉裁注>
</內容>

<說文字頭>僃</說文字頭>
<內容>
<許慎釋>愼也。</許慎釋>
<段玉裁注>心部曰。愼者，謹也。言部曰。謹者，愼也。得僃而三字同訓。或疑僃訓愼未盡其義。不知用部曰𤰈，具也。此今之僃字。僃行而𤰈廢矣。𤰈廢而僃訓具。尟知其古訓愼者。今義行而古義廢矣。凡許之書所以存古形古音古義也。《方言》曰：僃，咸也。此具之義也。又曰。、敕、戒，僃也。此愼之義也。</段玉裁注>
<許慎釋>从人，𤰈聲。</許慎釋>
<段玉裁注>平祕切，古音在一部。</段玉裁注>
</內容>

<說文字頭><img src="371B-01">𠈍</img></說文字頭>
<內容>
<許慎釋>古文僃。</許慎釋>
</內容>

<說文字頭>位</說文字頭>
<內容>
<許慎釋>列中庭之左右</許慎釋>
<段玉裁注>當作𠂇又。</段玉裁注>
<許慎釋>謂之位。</許慎釋>
<段玉裁注>庭當作廷。字之誤也。廴部曰。廷、朝中也。〈釋宮〉曰。中庭之左右謂之位。郭云：羣臣之列位也。〈周語〉注亦曰。中廷之左右曰位。按中廷猶言廷中。古者，朝不屋。無堂階。故謂之朝廷。朝士掌外朝之位。左九棘。孤卿大夫位焉。右九棘。公侯伯子男位焉。面三槐。三公位焉。司士掌治朝之位。王南鄕。三公北面東上。孤東面北上。卿大夫西面北上。王族故虎士在路門之右。南面東上。大僕大右大僕從者在路門之左。南面西上。雖有北面南面之臣。皆以左右約舉之。《左傳》云：有位于朝是也。引伸之凡人所處皆曰位。</段玉裁注>
<許慎釋>从人立。</許慎釋>
<段玉裁注>㑹意。于僃切。十五部。按小宗伯。掌神位。故書位作立。古文春秋公卽位爲公卽立。古者，立位同字。葢古音十五部。與八部多合韵。</段玉裁注>
</內容>

<說文字頭>儐</說文字頭>
<內容>
<許慎釋>導也。</許慎釋>
<段玉裁注>導者，導引也。《周禮》司儀注曰：出接賓曰擯。〈聘禮〉「卿爲上擯。大夫爲承擯。士爲紹擯。注曰：擯謂主國之君所使出接賓者也。士冠禮。擯者請期。注曰：擯者，有司佐禮者。在主人曰擯。按擯經典多作擯。《史記》作賓。廉藺列傳。設九賓於廷是也。○〈聘禮〉「賓用束錦儐勞者。又儐之如初。又儐之兩馬束錦。又無儐。凡言儐者九。鄭曰。上於下曰禮。敵者曰儐。上於下曰禮、謂如主國之禮聘賓是也。敵者曰儐、謂如儐勞者，儐歸饔餼者等是也。鄭據《禮經》字作儐。是以《周禮》司儀賓亦如之、賓使者如初之儀皆云賓當爲儐。易賓爲儐。取賓禮相待之義。非擯相之義也。然則合二禮訂之。擯相字當从手。賓禮字當从人。許儐擯合而一。云導也。與二禮及鄭說不合。劉昌宗說〈聘禮〉儐與擯同。雖本許。而令學者惑矣。今《禮經》石本版本於此九儐字內錯出擯字。非是。○又《毛詩》絲衣繹賓尸也。〈有司徹〉賓尸。《經典釋文》古本皆作賓。又無必刄反之音。而唐宋石本版本賓儐錯出。要之古無作儐尸者。此學者所當知也。○〈小雅〉「儐爾籩豆。〔傳〕曰：儐，陳也。</段玉裁注>
<許慎釋>从人，賓聲。</許慎釋>
<段玉裁注>必刄切，十二部。</段玉裁注>
</內容>

<說文字頭>擯</說文字頭>
<內容>
<許慎釋>儐或从手。</許慎釋>
<段玉裁注>今經典作擯相字多從此。《莊子》徐無鬼注曰：擯，棄也。此義之窮則變也。擯之言屛也。</段玉裁注>
</內容>

<說文字頭>偓</說文字頭>
<內容>
<許慎釋>偓佺。</許慎釋>
<段玉裁注>逗。</段玉裁注>
<許慎釋>古仙人名也。</許慎釋>
<段玉裁注>偓佺見〈上林賦〉「韋昭、郭璞說略同。</段玉裁注>
<許慎釋>从人，屋聲。</許慎釋>
<段玉裁注>於角切。郭璞音屋。三部。《篇》、《韵》曰偓促。今義也。</段玉裁注>
</內容>

<說文字頭>佺</說文字頭>
<內容>
<許慎釋>偓佺也。从人，全聲。</許慎釋>
<段玉裁注>此緣切，十四部。</段玉裁注>
</內容>

<說文字頭>㒤</說文字頭>
<內容>
<許慎釋>心服也。</許慎釋>
<段玉裁注>心部懾下一曰心服也。然則二字音義同。《廣韵》無㒤。</段玉裁注>
<許慎釋>从人，聶聲。</許慎釋>
<段玉裁注>齒涉切，八部。</段玉裁注>
</內容>

<說文字頭>仢</說文字頭>
<內容>
<許慎釋>約也。</許慎釋>
<段玉裁注>㬪韵爲訓。釋天曰。奔星爲仢約。舊作彴約。佩觿辨證曰。字从人。不从彳。或云許本作仢約也。三字爲旬。</段玉裁注>
<許慎釋>从人，勺聲。</許慎釋>
<段玉裁注>徒厯切。古音在二部。仢約讀如招搖。</段玉裁注>
</內容>

<說文字頭>儕</說文字頭>
<內容>
<許慎釋>等輩也。</許慎釋>
<段玉裁注>等、齊𥳑也。故凡齊皆曰等。〈樂記〉曰。先王之喜怒。皆得其儕焉。喜則天下和之。怒則暴亂者畏之。注：儕猶輩類。</段玉裁注>
<許慎釋>从人，齊聲。</許慎釋>
<段玉裁注>仕皆切，十五部。</段玉裁注>
<許慎釋>《春秋傳》曰：吾儕小人。</許慎釋>
<段玉裁注>《左傳》宣十一年、襄十七年文。</段玉裁注>
</內容>

<說文字頭>倫</說文字頭>
<內容>
<許慎釋>輩也。</許慎釋>
<段玉裁注>軍發車百兩爲輩。引伸之同類之次曰輩。鄭注《曲禮》、〈樂記〉曰。倫猶類也。注既夕曰。比也。注〈中庸〉曰。猶比也。</段玉裁注>
<許慎釋>从人，侖聲。</許慎釋>
<段玉裁注>力屯切，十三部。</段玉裁注>
<許慎釋>一曰道也。</許慎釋>
<段玉裁注>〈小雅〉「有倫有脊。〔傳〕曰：倫道、脊理也。《論語》「言中倫。包注：倫，道也。理也。按粗言之曰道。精言之曰理。凡注家訓倫爲理者。皆與訓道者無二。</段玉裁注>
</內容>

<說文字頭>侔</說文字頭>
<內容>
<許慎釋>齊等也。</許慎釋>
<段玉裁注>輪人注曰：侔、上下等。又曰。侔，等也。弓人注曰：侔猶均也。又曰。侔猶等也。</段玉裁注>
<許慎釋>从人，牟聲。</許慎釋>
<段玉裁注>莫浮切，三部。</段玉裁注>
</內容>

<說文字頭>偕</說文字頭>
<內容>
<許慎釋>彊也。</許慎釋>
<段玉裁注>〈小雅〉〈北山〉「偕偕士子。〔傳〕曰：偕偕、強壯皃。</段玉裁注>
<許慎釋>从人，皆聲。</許慎釋>
<段玉裁注>古諧切，十五部。</段玉裁注>
<許慎釋>一曰俱也。</許慎釋>
<段玉裁注>〈魏風〉行役。夙夜必偕。傳曰。偕，俱也。</段玉裁注>
<許慎釋>《詩》曰：偕偕士子。</許慎釋>
</內容>

<說文字頭>俱</說文字頭>
<內容>
<許慎釋>皆也。</許慎釋>
<段玉裁注>皆各本作偕。字之誤也。今正。白部曰。皆、俱䛐也。與此爲互訓。《詩》有假具爲俱者。如大叔于田火烈具舉是也。</段玉裁注>
<許慎釋>从人，具聲。</許慎釋>
<段玉裁注>舉朱切，古音在四部。</段玉裁注>
</內容>

<說文字頭>儹</說文字頭>
<內容>
<許慎釋>冣也。</許慎釋>
<段玉裁注>冣才句切。各本誤作最。今正。《廣韵》曰：。儹，聚也。冣聚古通用。〈木部〉欑、竹部籫、義皆相近。李善引楊雄覈靈賦曰。文王之始起。浸仁漸義。會賢儹智。儹音攢。</段玉裁注>
<許慎釋>从人，贊聲。</許慎釋>
<段玉裁注>作管切，十四部。</段玉裁注>
</內容>

<說文字頭>倂</說文字頭>
<內容>
<許慎釋>竝也。</許慎釋>
<段玉裁注>十篇曰。竝者，倂也。與此爲互訓。並古音在十部。讀如旁。倂古音在十一部。讀如幷。竝倂義有別。許互訓者，《禮經》注曰古文並今文作倂。是古二字同也。</段玉裁注>
<許慎釋>从人，幷聲。</許慎釋>
<段玉裁注>此舉形聲包會意。卑正切，十一部。</段玉裁注>
</內容>

<說文字頭>傅</說文字頭>
<內容>
<許慎釋>相也。</許慎釋>
<段玉裁注>《左傳》「鄭伯傅王。注曰：傅，相也。賈子曰。傅、傅之德義。古假爲敷字。如禹敷土、亦作禹傅土是也。亦爲今之附近字。如凡言附箸是也。</段玉裁注>
<許慎釋>从人，尃聲。</許慎釋>
<段玉裁注>方遇切，五部。</段玉裁注>
</內容>

<說文字頭>侙</說文字頭>
<內容>
<許慎釋>惕也。</許慎釋>
<段玉裁注>惕者，敬也。</段玉裁注>
<許慎釋>从人，式聲。</許慎釋>
<段玉裁注>恥力切，一部。</段玉裁注>
<許慎釋>《春秋國語》曰：於其心侙然是也。</許慎釋>
<段玉裁注>〈吳語〉「申胥曰。夫越王之不忘敗吳。於其心也戚然。服士以司吾閒。韋注曰：戚猶惕也。按韋本葢亦作侙。轉寫譌之耳。許云惕、韋云猶惕者，韋擬此字本義不訓惕也。</段玉裁注>
</內容>

<說文字頭>俌</說文字頭>
<內容>
<許慎釋>輔也。</許慎釋>
<段玉裁注>謂人之俌猶車之輔也。</段玉裁注>
<許慎釋>从人，甫聲，讀若撫。</許慎釋>
<段玉裁注>芳武切。五部。按俌見〈釋詁〉「弼棐輔比俌也。郭云：俌猶輔也。《廣韵》曰：。俌出《埤蒼》「葢輔專行而俌廢矣。</段玉裁注>
</內容>

<說文字頭>倚</說文字頭>
<內容>
<許慎釋>依也。从人，奇聲。</許慎釋>
<段玉裁注>於綺切，古音在十七部。</段玉裁注>
</內容>

<說文字頭>依</說文字頭>
<內容>
<許慎釋>倚也。从人，衣聲。</許慎釋>
<段玉裁注>於稀切，十五部。</段玉裁注>
</內容>

<說文字頭>仍</說文字頭>
<內容>
<許慎釋>因也。</許慎釋>
<段玉裁注>〈釋詁〉曰：攘仍因也。〈大雅〉常武〔傳〕曰：仍就也。就與因義一也。《周禮故書》仍爲乃。</段玉裁注>
<許慎釋>从人，乃聲。</許慎釋>
<段玉裁注>如乗切，六部。</段玉裁注>
</內容>

<說文字頭>佽</說文字頭>
<內容>
<許慎釋>便利也。</許慎釋>
<段玉裁注>〈小雅〉車攻。決拾既佽。〔傳〕曰：佽，利也。按〈百官公卿表〉「更名左弋爲佽飛。葢取便利之意。</段玉裁注>
<許慎釋>从人，次聲。</許慎釋>
<段玉裁注>七四切，十五部。</段玉裁注>
<許慎釋>《詩》曰：決拾既佽。一曰遞也。</許慎釋>
<段玉裁注>此與次音義同。車攻《鄭箋》云：謂手指相次比也。〈唐風〉「胡不佽焉。〔傳〕曰：佽，助也。箋云：何不相推次而助之。皆遞之意也。</段玉裁注>
</內容>

<說文字頭>佴</說文字頭>
<內容>
<許慎釋>佽也。</許慎釋>
<段玉裁注>此冡遞訓言。司馬遷傳曰。僕又佴之蠶室。如淳曰。佴，次也。若人相次也。一本佴作茸。蘇林云：茸，次也。若人相俾次。蘇以謂茸當作佴耳。佴之蠶室、猶云副貳之以蠶室也。小顏乃欲讀爲搑。云推致蠶室中。殊非文義。</段玉裁注>
<許慎釋>从人，耳聲。</許慎釋>
<段玉裁注>仍吏切，一部。</段玉裁注>
</內容>

<說文字頭>倢</說文字頭>
<內容>
<許慎釋>佽也。</許慎釋>
<段玉裁注>按上解冡遞訓。此解冡便利之訓。《廣雅》曰：倢，疾也。《廣韵》曰：。倢、斜出也。便也。利也。《玉篇》曰：《詩》云征夫倢倢。倢倢、樂事也。本亦作捷。按倢伃、婦官也。亦作婕妤。葢言敏捿而又安舒與。</段玉裁注>
<許慎釋>从人，疌聲。</許慎釋>
<段玉裁注>子葉切，八部。</段玉裁注>
</內容>

<說文字頭>侍</說文字頭>
<內容>
<許慎釋>承也。</許慎釋>
<段玉裁注>承者，奉也。受也。凡言侍者皆敬恭承奉之義。</段玉裁注>
<許慎釋>从人，寺聲。</許慎釋>
<段玉裁注>小徐作从人、从寺。時吏切，一部。</段玉裁注>
</內容>

<說文字頭>傾</說文字頭>
<內容>
<許慎釋>仄也。</許慎釋>
<段玉裁注>仄部曰。仄，傾也。二字互訓。古多用頃爲之。又按仄當作夨。夨下曰。傾頭也。引申謂凡夨皆曰傾。夨與仄義小異。</段玉裁注>
<許慎釋>从人頃。頃亦聲。</許慎釋>
<段玉裁注>去營切，十一部。</段玉裁注>
</內容>

<說文字頭>側</說文字頭>
<內容>
<許慎釋>旁也。</許慎釋>
<段玉裁注>不正曰仄。不中曰側。二義有別。而經傳多通用。如反側當爲反仄。仄者，未全反也。</段玉裁注>
<許慎釋>从人，則聲。</許慎釋>
<段玉裁注>阻力切，一部。</段玉裁注>
</內容>

<說文字頭>侒</說文字頭>
<內容>
<許慎釋>宴也。</許慎釋>
<段玉裁注>宀部曰。宴，安也。侒與安音義同。</段玉裁注>
<許慎釋>从人，安聲。</許慎釋>
<段玉裁注>烏寒切，十四部。</段玉裁注>
</內容>

<說文字頭>侐</說文字頭>
<內容>
<許慎釋>靜也。</許慎釋>
<段玉裁注>靜者，審也。悉也。知審諦也。〈魯頌〉曰：閟宮有侐。〔傳〕曰：侐、淸淨也。淨乃靜之字誤。〈周頌〉「假以溢我。〔傳〕曰：溢，愼也。許作誐以謐我。謐靜語也。一曰無聲也。《左傳》作何以恤我。《尙書》「惟㓝之恤。伏生《尙書》作惟㓝之謐。《史記》作惟㓝之靜。《爾雅》「溢、愼、謐，靜也。溢者，恤之字誤。《莊子》書云：以言其老洫也。近死之心。莫使復陽也。老洫者，枯靜之意。《莊子》洫本亦作溢。〈周頌〉之恤、《莊子》之洫皆侐之假借。侐與謐古音同部。</段玉裁注>
<許慎釋>从人，血聲。</許慎釋>
<段玉裁注>况逼切，古音在十二部。</段玉裁注>
<許慎釋>《詩》曰：閟宮有侐。</許慎釋>
</內容>

<說文字頭>付</說文字頭>
<內容>
<許慎釋>予也。</許慎釋>
<段玉裁注>予者，推予也。《尙書》「天既孚命正厥德。《今文尙書》作天既付命正厥德。</段玉裁注>
<許慎釋>从寸持物㠯對人。</許慎釋>
<段玉裁注>寸者，手也。方遇切，古音在四部。</段玉裁注>
</內容>

<說文字頭>俜</說文字頭>
<內容>
<許慎釋>俠也。</許慎釋>
<段玉裁注>丂部曰。甹，俠也。三輔謂輕財者爲甹。然則俜甹音義皆同。</段玉裁注>
<許慎釋>从人，甹聲。</許慎釋>
<段玉裁注>普丁切。十一部。《韵㑹》作从人甹、甹亦聲。</段玉裁注>
</內容>

<說文字頭>俠</說文字頭>
<內容>
<許慎釋>俜也。</許慎釋>
<段玉裁注>荀悅曰。立氣齊、作威福、結私交、以立彊於世者，謂之游俠。如淳曰。相與信爲任、同是非爲俠。所謂權行州里、力折公侯者也。或曰。任、氣力也。俠，甹也。按俠之言夾也。夾者，持也。經傳多假俠爲夾。凡夾皆用俠。</段玉裁注>
<許慎釋>从人，夾聲。</許慎釋>
<段玉裁注>从二人之夾。非二入之㚒也。胡頰切，八部。</段玉裁注>
</內容>

<說文字頭>儃</說文字頭>
<內容>
<許慎釋>儃何也。</許慎釋>
<段玉裁注>未聞。假令訓爲儋何。則又不當析廁於此。或當作儃回。九章曰。欲儃佪以干傺。又曰。入溆浦余儃佪。王逸曰。儃佪猶低佪也。洪興祖曰。儃知然切。</段玉裁注>
<許慎釋>从人，亶聲。</許慎釋>
<段玉裁注>徒干切，十四部。</段玉裁注>
</內容>

<說文字頭>侁</說文字頭>
<內容>
<許慎釋>行皃。</許慎釋>
<段玉裁注>〈招䰟〉曰。豺狼從目。往來侁侁。王逸曰。侁侁、往來聲也。《詩》曰：侁侁征夫。</段玉裁注>
<許慎釋>从人，先聲。</許慎釋>
<段玉裁注>所臻切，十三部。</段玉裁注>
</內容>

<說文字頭>仰</說文字頭>
<內容>
<許慎釋>舉也。</許慎釋>
<段玉裁注>與卬音同義近。古卬仰多互用。</段玉裁注>
<許慎釋>从人卬。</許慎釋>
<段玉裁注>此舉會意包形聲。魚㒳切，十部。</段玉裁注>
</內容>

<說文字頭>侸</說文字頭>
<內容>
<許慎釋>立也。</許慎釋>
<段玉裁注>十篇曰。立，侸也。與此爲互訓。今本立下改爲住也。則不可通矣。侸讀若樹。與尌豎音義同。不當作住。今俗用住字。乃駐逗二字之俗。非侸字之俗也。</段玉裁注>
<許慎釋>从人，豆聲，讀若樹。</許慎釋>
<段玉裁注>常句切。古音在四部。按侸《玉篇》作？。云今作樹。《廣韵》曰：。？同尌。葢樹行而侸尌豎廢。幷？亦廢矣。</段玉裁注>
</內容>

<說文字頭>㒍</說文字頭>
<內容>
<許慎釋>𠂹皃。</許慎釋>
<段玉裁注>老子曰。儽儽兮若無所歸。王弼、陸希聲本同。今按此㒍㒍之誤。河上公本作乗乗。㒍從積絫之絫。與乗義相近。〈樂記〉。纍纍乎端如貫珠。音義云：本又作累。卽絫字。㒍㒍爲垂皃。則與絫絫義同也。</段玉裁注>
<許慎釋>从人，絫聲。</許慎釋>
<段玉裁注>各本篆皆作儽。解皆作纍聲。今正。絫者，增也。从厽、从糸。厽亦聲。在古音十六部。纍者，綴得理也。亦大索也。从糸，畾聲。在古音十五部。二字古形古音皆不同。而後人亂之。〈人部〉有㒍、有儡。形音義皆各殊也。《廣韵》六脂曰。儽亦作傫。傫是儽非。累卽絫也。《集韵》脂、《類篇》皆首列㒍。次列儽。知㒍爲正體矣。惟《玉篇》、《廣韵》、《集韵》力追力罪切。皆不若《集韵》入五寘力僞一切合於古。</段玉裁注>
<許慎釋>一曰嬾懈。</許慎釋>
<段玉裁注>《廣雅》曰：㒍㒍。疲也。是其義也。今《廣雅》字尙从絫不誤。《史記》纍纍若䘮家之狗。《韓詩外傳》作羸乎若䘮家之狗。然　則正當作㒍也。《集韵》五寘。病困謂之儽。字體亦誤。</段玉裁注>
</內容>

<說文字頭>侳</說文字頭>
<內容>
<許慎釋>安也。从人，坐聲。</許慎釋>
<段玉裁注>則臥切，十七部。</段玉裁注>
</內容>

<說文字頭>偁</說文字頭>
<內容>
<許慎釋>揚也。</許慎釋>
<段玉裁注>揚者，飛舉也。〈釋言〉曰。偁，舉也。郭注引《尙書》「偁爾戈。《玉篇》引《左傳》「禹偁善人。凡古偁舉、偁謂字皆如此作。自序云：其偁易孟氏、書孔氏。子篆下云：人以爲偁。自稱行而偁廢矣。稱者今之秤字。</段玉裁注>
<許慎釋>从人，爯聲。</許慎釋>
<段玉裁注>處陵切，六部。</段玉裁注>
</內容>

<說文字頭>伍</說文字頭>
<內容>
<許慎釋>相參伍也。</許慎釋>
<段玉裁注>參，三也。伍，五也。《周禮》曰：五人爲伍。凡言參伍者，皆謂錯綜以求之。易繫辭曰。參伍以變。荀卿曰。窺敵制勝。欲伍以參。韓非曰。省同異之言。以知朋黨之分。偶參伍之騐。以責陳言之實。又曰。參之以比物。伍之以合參。《史記》曰。必參而伍之。《漢書》曰。參伍其價。以類相準。此皆引伸之義也。</段玉裁注>
<許慎釋>从人五。</許慎釋>
<段玉裁注>五亦聲也。疑古切，五部。</段玉裁注>
</內容>

<說文字頭>什</說文字頭>
<內容>
<許慎釋>相什𠈃也。</許慎釋>
<段玉裁注>族師職曰。五家爲比。　　　　十家爲聯。五人爲伍。十人爲聯。使之相𠈃相受。鄭云：𠈃猶任也。宮正注：五人爲伍。二伍爲什。雅頌以十篇爲一什。按後世曰什物、古曰任器。古今語也。任急言之曰什。如唐人《詩》十可讀如諶也。《周禮》牛人、司𣜩皆有任器。鄭云：任猶用也。</段玉裁注>
<許慎釋>从人十。</許慎釋>
<段玉裁注>此舉㑹意包形聲。是執切，七部。</段玉裁注>
</內容>

<說文字頭>佰</說文字頭>
<內容>
<許慎釋>相什佰也。</許慎釋>
<段玉裁注>佰汲古閣作伯。誤。佰連什言者，猶伍連參言也。佰之言百也。《廣韵》一百爲一佰。過秦論曰。俛起什佰之中。《漢書音義》云：首出十長、百長之中。此謂十人之長爲什。百人之長爲佰也。〈食貨志〉「無農夫之苦。有仟佰之得。師古云：仟、千錢也。佰、百錢也。佰莫白反。今俗猶謂百錢爲一佰。按仟字罕見。《廣韵》、《集韵》、《類篇》皆曰。千人之長曰仟。毛晃云出文字音義。〈食貨志〉語意謂兼十偣百倍之利耳。顏注非。仟疑本作什。顏不音千可證。</段玉裁注>
<許慎釋>从人百。</許慎釋>
<段玉裁注>博陌切，古音在五部。</段玉裁注>
</內容>

<說文字頭>佸</說文字頭>
<內容>
<許慎釋>會也。</許慎釋>
<段玉裁注>王風君子于役曰。曷其有？。傳曰。？，會也。此以㬪韵爲訓。</段玉裁注>
<許慎釋>从人，昏聲。</許慎釋>
<段玉裁注>古？切，十五部。</段玉裁注>
<許慎釋>《詩》曰：曷其有？。一曰？？力皃。</許慎釋>
<段玉裁注>小徐本無此六字。《篇》、《韵》亦皆無。</段玉裁注>
</內容>

<說文字頭>佮</說文字頭>
<內容>
<許慎釋>合也。从人，合聲。</許慎釋>
<段玉裁注>古沓切，七部。</段玉裁注>
</內容>

<說文字頭><img src="374A-01">𢼸</img></說文字頭>
<內容>
<許慎釋>眇也。</許慎釋>
<段玉裁注>眇各本作妙。今正。凡古言？眇者，卽今之微妙字。眇者，小也。引伸爲凡細之偁。微者，隱行也。微行而？廢矣。《玉篇》有？字。引書虞舜側？。亦？之俗體也。</段玉裁注>
<許慎釋>从人、从攴。豈省聲。</許慎釋>
<段玉裁注>鉉等曰。豈字从？省。？不應从豈省。疑从耑省。耑、物初生之題尙？也。無非切，十五部。</段玉裁注>
</內容>

<說文字頭>傆</說文字頭>
<內容>
<許慎釋>也。</許慎釋>
<段玉裁注>黠《史記》所謂桀黠也。傆葢謂鄕原。</段玉裁注>
<許慎釋>从人，原聲。</許慎釋>
<段玉裁注>魚怨切，十四部。</段玉裁注>
</內容>

<說文字頭>作</說文字頭>
<內容>
<許慎釋>起也。</許慎釋>
<段玉裁注>秦風無衣傳曰。作，起也。〈釋言〉、《穀梁傳》曰：作，爲也。〈魯頌〉駉傳曰。作，始也。〈周頌〉天作〔傳〕曰：作，生也。其義別而略同。別者所因之文不同。同者其字義一也。有一句中同字而別之者。如〈小雅〉作而作《詩》箋云：上作，起也。下作，爲也。〈辵部〉曰。迮迮，起也。然則作迮二篆音義同。古文假借乍爲作。</段玉裁注>
<許慎釋>从人，乍聲。</許慎釋>
<段玉裁注>則洛切，五部。</段玉裁注>
</內容>

<說文字頭>假</說文字頭>
<內容>
<許慎釋>非眞也。</許慎釋>
<段玉裁注>又部曰。叚，借也。然則假與叚義略同。六書六曰假借。謂本無其字。依聲託事也。</段玉裁注>
<許慎釋>从人，叚聲。</許慎釋>
<段玉裁注>古雅切，古音在五部。</段玉裁注>
<許慎釋>〈虞書〉曰：</許慎釋>
<段玉裁注>〈虞書〉當作〈唐書〉「說見〈禾部〉。</段玉裁注>
<許慎釋>假于上下。</許慎釋>
<段玉裁注>〈堯典〉文。此引經說假借也。彳部曰。徦，至也。經典多借假爲徦。故偁之。淺人不得其例。乃於〈虞書〉曰之上𡚶加一曰至也四字。又分非眞也爲古雅切。至也爲古頟切。而不知古音無此區別也。今刪（⿰刂）正。學者苟於全書引經說假借之處皆憭然。則無所惑矣。○《毛詩》雲漢傳、泮水傳假，至也。烝民、玄鳥、長發箋同。此皆謂假爲徦之假借字也。其〈楚茨〉〔傳〕格，來也。抑傳格至也。亦謂格爲徦之假借字也。又那傳、烈祖傳假，大也。此與賓筵、卷阿傳之嘏，大也。同謂假爲嘏之假借字也。又假樂傳、維天之命傳假，嘉也。此謂假爲嘉之假借字也。</段玉裁注>
</內容>

<說文字頭>借</說文字頭>
<內容>
<許慎釋>假也。从人，昔聲。</許慎釋>
<段玉裁注>資昔切。古音在五部。按小徐本無此字。張次立乃依大徐增之。故曰資昔切。而不曰資昔反也。大徐依注義序例偏㫄所有而補正文者十九字。借其一也。序曰。六書六曰假借。又部叚下曰。借也。此處當有借篆可知矣。《爾雅音義》「〈釋鳥〉唶唶下曰。《說文》云借字也。按云當作之。唶乃諎之或體。今許書諎下無叚諎之訓。豈通作借而遂刪（⿰刂）之與。聞疑載疑。孰理而董之矣。古多用藉爲借。如言藉令卽假令也。</段玉裁注>
</內容>

<說文字頭>侵</說文字頭>
<內容>
<許慎釋>漸進也。</許慎釋>
<段玉裁注>漸當作？。？，進也。侵之言駸駸也。〈水部〉「浸淫、隨理也。浸淫亦作侵淫。又侵陵亦漸逼之意。《左傳》曰：無鐘𡔷曰侵。《穀梁傳》曰：苞人民、毆牛馬曰侵。《公羊傳》曰：觕者曰侵。精者曰伐。又《穀梁傳》曰：五穀不𦫵謂之大侵。</段玉裁注>
<許慎釋>从人又持帚。</許慎釋>
<段玉裁注>句。</段玉裁注>
<許慎釋>若埽之進。</許慎釋>
<段玉裁注>釋持帚之意。</段玉裁注>
<許慎釋>又。</許慎釋>
<段玉裁注>逗。</段玉裁注>
<許慎釋>手也。</許慎釋>
<段玉裁注>七林切，七部。</段玉裁注>
</內容>

<說文字頭>儥</說文字頭>
<內容>
<許慎釋>見也。</許慎釋>
<段玉裁注>貝部賣下曰。？也。？者，行且賣也。賣卽《周禮》之儥字。今之鬻字。儥訓見。卽今之覿字也。〈釋詁〉曰：覿，見也。《公羊傳》、《穀梁傳》、〈士昏禮〉、〈聘禮〉、《論語》鄭注、《國語》韋注皆同。按經傳今皆作覿。覿行而儥廢矣。許書無覿字。獨存古形古義於此也。以他字例之。葢《禮經》古文作儥。今文作覿。許從古文。不從今文歟。大徐本竊取《周禮》「改見爲賣。非是。《周禮》儥訓買。《玉篇》作儥買也。今又作賣。則誤之中又有誤焉。</段玉裁注>
<許慎釋>从人，𧶠聲。</許慎釋>
<段玉裁注>余六切，按此音非也。今音徒歷切。古音徒谷切。三部。</段玉裁注>
</內容>

<說文字頭>𠊱</說文字頭>
<內容>
<許慎釋>司望也。</許慎釋>
<段玉裁注>司各本作伺。非。今正。司者今之伺字也。〈曹風〉𠋫人傳云：𠋫人、道路送賓客者。《周禮》𠋫人注云：𠋫、𠋫迎賓客人來者。按凡覻伺皆曰𠋫。因之謂時爲𠋫。</段玉裁注>
<許慎釋>从人，侯聲。</許慎釋>
<段玉裁注>胡遘切，四部。</段玉裁注>
</內容>

<說文字頭>償</說文字頭>
<內容>
<許慎釋>還也。</許慎釋>
<段玉裁注>《廣雅》曰：復也。《左傳》「西鄰責言。不可償也。杜云：不可報償。</段玉裁注>
<許慎釋>从人，賞聲。</許慎釋>
<段玉裁注>食章切。十部。亦市亮切。</段玉裁注>
</內容>

<說文字頭>僅</說文字頭>
<內容>
<許慎釋>材能也。</許慎釋>
<段玉裁注>材今俗用之纔字也。《三蒼》及《漢書》作纔。鄭注《禮記》、《周禮》、賈逵注《國語》、東觀漢記及諸史並作裁。許書〈水部〉、雨部、？部作財。此作材。材能言僅能也。《公羊傳》僖十六年曰。是月者何。僅逮是月也。何注：在月之幾盡。故曰劣及是月。定八年曰。公斂處父帥師而至。慬然後得免。慬葢僅之譌字。射義。葢㢙有存者。言存者甚少。㢙卽僅字。〈广部〉廑下曰。少劣之居也。與僅義略同。唐人文字僅多訓庶幾之幾。如杜《詩》「山城僅百層。韓文。初守雎陽時。士卒僅萬人又家累僅三十口。桺文。自古賢人才士被謗議不能自明者。僅以百數。元微之文。封章諫草。䋣委箱笥。僅逾百軸。此等皆李涪所謂以僅爲近遠者。於多見少。於僅之本義未隔也。今人文字皆訓僅爲但。</段玉裁注>
<許慎釋>从人，堇聲。</許慎釋>
<段玉裁注>渠吝切，十三部。</段玉裁注>
</內容>

<說文字頭>代</說文字頭>
<內容>
<許慎釋>㪅也。</許慎釋>
<段玉裁注>㪅者，改也。士䘮禮、䘮大記注同。凡以此易彼謂之代。次第相易謂之遞代。凡以異語相易謂之代語。假代字爲世字。起於唐人避諱。世與代義不同也。唐諱言世。故有代宗。明既有世宗。又有代宗。斯失之矣。</段玉裁注>
<許慎釋>从人，弋聲。</許慎釋>
<段玉裁注>徒耐切，一部。</段玉裁注>
</內容>

<說文字頭>儀</說文字頭>
<內容>
<許慎釋>度也。</許慎釋>
<段玉裁注>度、法制也。《毛傳》曰：儀，善也。又曰。儀，宜也。又曰。儀，匹也。其義相引伸。肆師職曰。古書儀但爲義。今時所謂義、古書爲誼。按如文王傳曰義，善也。此與〈釋詁〉及我將〔傳〕儀、善也正同。謂此義爲儀之假借字也。</段玉裁注>
<許慎釋>从人，義聲。</許慎釋>
<段玉裁注>魚羈切，古音在十七部。</段玉裁注>
</內容>

<說文字頭>傍</說文字頭>
<內容>
<許慎釋>近也。</許慎釋>
<段玉裁注>古多假並爲之。如《史記》始皇紀並河以東、武帝紀並海是也。亦假旁爲之。見〈溝洫志〉、〈食貨志〉。</段玉裁注>
<許慎釋>从人，旁聲。</許慎釋>
<段玉裁注>此舉形聲包會意也。《韵會》無聲。步光切。十部。按亦讀去聲。</段玉裁注>
</內容>

<說文字頭>佀</說文字頭>
<內容>
<許慎釋>像也。</許慎釋>
<段玉裁注>各本作象也。小徐作象肖也。皆非。今正。像下曰佀也。與此互訓。是爲轉注：度古本二篆必相屬。不知何時轉寫遠隔。又皆改其說解耳。相像曰相似。古今無異䛐。緣俗閒用象爲像。乃致𡚶改許書。《廣雅》曰：似，類也。又曰。似，象也。又曰。似，若也。皆似之本義也。《詩》斯干、裳裳者華、卷阿、江漢傳皆曰。似，嗣也。此謂似爲嗣之假借字也。斯干似續妣祖箋云：似讀爲已午之巳。已續妣祖者，謂已成其宮廟也。此謂似爲已之假借字也。</段玉裁注>
<許慎釋>从人，㠯聲。</許慎釋>
<段玉裁注>詳里切。一部。𣜩作似。</段玉裁注>
</內容>

<說文字頭>像</說文字頭>
<內容>
<許慎釋>佀也。</許慎釋>
<段玉裁注>各本作象也。今依《韵會》所據本正。象者，南越大獸之名。於義無取。雖韓非曰。人希見生象也。而案其圖以想其生。故諸人之所以意想者皆謂之象。然韓非以前或衹有象字。無像字。韓非以後小篆既作像。則許𣃔不以象釋似。復以象釋像矣。毄辭曰。爻也者，效此者也。象也者，像此者也。又曰。象也者，像也。爻也者，效天下之動者也。葢象爲古文。聖人以像釋之。雖他本像亦作象。然鄭康成、王輔嗣本非不可信也。凡形像、圖像、想像字皆當从人。而學者多作象。象行而像廢矣。許書二曰象形。度許固必作像形。〈招䰟〉云：像設君室。</段玉裁注>
<許慎釋>从人，象聲。</許慎釋>
<段玉裁注>鉉本云从人、从象、象亦聲。此葢用韓非語竄改也。今依《韵會》所據小徐本。</段玉裁注>
<許慎釋>讀若養字之養。</許慎釋>
<段玉裁注>古音如此。故今云式㨾卽像之俗也。或又用樣爲之。今音徐兩切。十部。此篆原在後文僔篆下、倦篆上。今移廁此。</段玉裁注>
</內容>

<說文字頭>便</說文字頭>
<內容>
<許慎釋>安也。</許慎釋>
<段玉裁注>古與平辨通用。如《史記》便章百姓。《古文尙書》作平。《今文尙書》作辨。《毛詩》平平左右。《左傳》作便蕃左右。</段玉裁注>
<許慎釋>人有不？。㪅之。故从人㪅。</許慎釋>
<段玉裁注>此會意。房連切，亦去聲。古音葢在十一部。</段玉裁注>
</內容>

<說文字頭>任</說文字頭>
<內容>
<許慎釋>𠈃也。</許慎釋>
<段玉裁注>按上文云𠈃，養也。此云任、𠈃也。二篆不相屬者，𠈃之本義《尙書》所謂𠈃抱。任之訓𠈃則𠈃引伸之義。如今言𠈃舉是也。《周禮》「五家爲比。使之相𠈃。注云：𠈃猶任也。又孝友睦婣任恤。注云：任、信於友道也。引伸之凡儋何曰任。〈小雅〉「我任我輦。我車我牛。傳云：任者，輦者，車者，牛者。四云者者皆謂人也。〈邶風〉〔傳〕。任，大也。卽〈釋詁〉之壬，大也。</段玉裁注>
<許慎釋>从人，壬聲。</許慎釋>
<段玉裁注>如林切，七部。</段玉裁注>
</內容>

<說文字頭>俔</說文字頭>
<內容>
<許慎釋>諭也。</許慎釋>
<段玉裁注>各本作譬諭。今依《詩》正義訂。言部曰。譬者，諭也。則言諭巳足矣。〈大雅〉大明曰。俔天之妹。傳曰。俔，磬也。此以今語釋古語。俔者古語。磬者今語。二字雙聲。是以《毛詩》作俔。《韓詩》作磬。如十七篇之有古今文。孔穎達云：如今俗語譬喻云磬作然。許不依傳云磬而云諭者。磬非正字。以六書言之。乃俔之假借耳。不得以假借字釋正字也。磬罄古通用。《爾雅》「罄，盡也。猶言竟是天之妹也。</段玉裁注>
<許慎釋>一曰閒見。</許慎釋>
<段玉裁注>閒各本作聞。今正。〈釋言〉曰。閒，俔也。正許所本。上訓用毛、韓說。此訓用《爾雅》說。《爾雅》亦釋《詩》也。閒音諫。若言不可多見而閒見之。《爾雅》無見字。許益見字者，以其篆从見也。容《爾雅》原文今有倒奪矣。郭景純以《左傳》謂之諜釋之。恐非。</段玉裁注>
<許慎釋>从人、从見。</許慎釋>
<段玉裁注>此㑹意包形聲。苦甸切，十四部。</段玉裁注>
<許慎釋>《詩》曰：俔天之妹。</許慎釋>
</內容>

<說文字頭>優</說文字頭>
<內容>
<許慎釋>饒也。</許慎釋>
<段玉裁注>〈食部〉饒下曰。飽也。引伸之凡有餘皆曰饒。《詩》瞻卬傳曰。優，渥也。箋云：寛也。〈周語〉注曰：優，饒也。魯語注曰：優，裕也。其義一也。引伸之爲優游、爲優柔、爲俳優。〈商頌〉。布政憂憂。〈小雅〉「既瀀既渥。今本皆假優爲之。</段玉裁注>
<許慎釋>从人，憂聲。</許慎釋>
<段玉裁注>於求切，三部。</段玉裁注>
<許慎釋>一曰倡也。</許慎釋>
<段玉裁注>倡者，樂也。謂作妓者。卽所謂俳優也。《左傳》「陳氏、鮑氏之圉人爲優。〈晉語〉「公之優曰施。</段玉裁注>
</內容>

<說文字頭>僖</說文字頭>
<內容>
<許慎釋>樂也。</許慎釋>
<段玉裁注>此字之本義少用。其𣜩變爲嬉。李注洞簫賦引《說文》「嬉，樂也。卽謂此也。謚法有釐、有僖。〈周書〉二謚並出。而春秋三《傳》僖公，《史》、《漢》皆作釐公。殆史漢假釐爲僖乎。謚法曰。小心畏忌曰僖。</段玉裁注>
<許慎釋>从人，喜聲。</許慎釋>
<段玉裁注>許其切，一部。</段玉裁注>
</內容>

<說文字頭>偆</說文字頭>
<內容>
<許慎釋>富也。</許慎釋>
<段玉裁注>《廣韵》曰：。厚也。富也。若《白虎通》曰：春之爲言偆。偆，動也。春秋繁露曰。偆偆者，喜樂之貌也。葢皆蠢之假借字。</段玉裁注>
<許慎釋>从人，萅聲。</許慎釋>
<段玉裁注>尺允切，十三部。</段玉裁注>
</內容>

<說文字頭>俒</說文字頭>
<內容>
<許慎釋>完也。</許慎釋>
<段玉裁注>以㬪韵爲訓。</段玉裁注>
<許慎釋>《逸周書》曰：朕實不朙。㠯俒伯父。</許慎釋>
<段玉裁注>《逸周書》者，謂漢志七十一篇之〈周書〉也。今大戒解有朕實不明句。本典解云：今朕不知明德所則。政教所行。字民之道。禮樂所生。非不念而知。故問伯父。許所據未知卽此以不也。以俒伯父。俒當爲溷字之假借。經史亦作慁。儒行曰。不慁君王。注：慁猶辱也。《史記》酈陸傳。無久慁公爲也。范雎蔡澤傳。是天以寡人慁先生。語意皆同。此引經說假借之例。</段玉裁注>
<許慎釋>从人、从完。</許慎釋>
<段玉裁注>胡困切。按此字本義。當讀如完。在十四部。胡困切者，借爲溷字之音也。</段玉裁注>
</內容>

<說文字頭>儉</說文字頭>
<內容>
<許慎釋>約也。</許慎釋>
<段玉裁注>約者，纒束也。儉者，不敢放侈之意。古假險爲儉。易。儉德辟難。或作險。</段玉裁注>
<許慎釋>从人，僉聲。</許慎釋>
<段玉裁注>巨險切，七部。</段玉裁注>
</內容>

<說文字頭>偭</說文字頭>
<內容>
<許慎釋>鄕也。</許慎釋>
<段玉裁注>鄕、今人所用之向字也。漢人無作向者。〈少儀〉「尊壺者面其鼻。注云：鼻在面中。言鄕人也。按許所據作偭。說與鄭同。偭訓鄕。亦訓背。此竆則變、變則通之理。如廢置、徂存、苦快之例。〈離騷〉。偭規矩而改錯。王逸曰。偭，背也。賈誼弔屈原曰。偭蟂獺以隱處。應劭曰。偭，背也。〈項羽傳〉。馬童面之。張晏曰。背之也。張？傳。上具獄事不可郤者。爲涕泣面而封之。師古曰。謂偝之也。惠氏定宇《左傳》補注曰：面縛之。謂反背而縛之。〈𦒱工記〉。審曲面勢。先鄭釋以陰陽之面背。許言鄕不言背者，述其本義也。古通作面。</段玉裁注>
<許慎釋>从人，面聲。</許慎釋>
<段玉裁注>此與形聲包會意。彌箭切，十四部。</段玉裁注>
<許慎釋>禮〈少儀〉曰：尊壷者偭其鼻。</許慎釋>
</內容>

<說文字頭>俗</說文字頭>
<內容>
<許慎釋>習也。</許慎釋>
<段玉裁注>以雙聲爲訓。習者，數飛也。引伸之凡相效謂之習。《周禮》大宰。禮俗以馭其民。注云：禮俗、昏姻䘮紀。舊所行也。大司徒。以俗敎安。注：俗謂土地所生習也。《曲禮》：入國而問俗。注：俗謂常所行與所惡也。漢〈地理志〉曰：凡民函五常之性。其剛柔緩急。音聲不同。繫水土之風氣。故謂之風。好惡取舍。動靜無常。隨君上之情欲。謂之俗。</段玉裁注>
<許慎釋>从人，谷聲。</許慎釋>
<段玉裁注>似足切，三部。</段玉裁注>
</內容>

<說文字頭>俾</說文字頭>
<內容>
<許慎釋>益也。</許慎釋>
<段玉裁注>俾與埤朇裨音義皆同。今裨行而埤朇俾皆廢矣。經傳之俾皆訓使也。無異解。葢卽益義之引伸。〈釋詁〉「俾，從也。〈釋言〉「俾，職也。亦皆引伸之義。手部挾下曰。俾持。亦部㚒下曰。蔽人俾㚒。古或假卑爲俾。</段玉裁注>
<許慎釋>从人，卑聲。</許慎釋>
<段玉裁注>幷弭切，十六部。</段玉裁注>
<許慎釋>一曰俾、門侍人。</許慎釋>
<段玉裁注>未聞。或曰。如寢門之內豎。是閽寺之屬。近得陽湖莊氏述祖說。門侍人當是鬥持人之誤。挾下曰。俾持也。正用此義。按此條得此挍正。可謂渙然冰釋矣。</段玉裁注>
</內容>

<說文字頭>倪</說文字頭>
<內容>
<許慎釋>俾也。</許慎釋>
<段玉裁注>然則倪亦訓益也。若《孟子》反其旄倪。借爲嫛婗之婗也。《爾雅》「左倪不類。右倪不若。《左傳》〔注〕：城上僻倪。借倪爲睨也。《莊子》「不知端倪。借端爲耑。借倪爲題也。題者，物初生之題也。</段玉裁注>
<許慎釋>从人，兒聲。</許慎釋>
<段玉裁注>五雞切，十六部。</段玉裁注>
</內容>

<說文字頭>億</說文字頭>
<內容>
<許慎釋>安也。</許慎釋>
<段玉裁注>〈晉語〉億寧百神注：億，安也。〈吳語〉億負晉衆庶注曰：億，安也。《左傳》曰不能供億。曰心億則樂。曰我盍姑億吾鬼神。而寧吾族姓。杜注皆曰。安也。此億字之本義也。今則本義廢矣。或假爲萬？字。諸經所用皆是也。或假爲意字。如《論語》不億不信、億則屢中是也。億則屢中、《漢書》貨殖傳作意。毋意毋必、諸家偁作億必。是可證矣。</段玉裁注>
<許慎釋>从人，？聲。</許慎釋>
<段玉裁注>於力切，一部。</段玉裁注>
</內容>

<說文字頭>使</說文字頭>
<內容>
<許慎釋>令也。</許慎釋>
<段玉裁注>大徐令作伶。誤。令者，發號也。〈釋詁〉「使，從也。其引伸之義也。按許書無駛駛字。《左傳》「吏走問諸朝。本作使走問諸朝。古注：使、速疾之意也。又鬯部𩰢，烈也。讀若迅。葢此二字卽今之駛？字乎。〈水部〉沑、水吏也。吏同使。謂水疾。</段玉裁注>
<許慎釋>从人，吏聲。</許慎釋>
<段玉裁注>疏士切，一部。</段玉裁注>
</內容>

<說文字頭><img src="376B-01">𠊾</img></說文字頭>
<內容>
<許慎釋>𠊾。</許慎釋>
<段玉裁注>此複舉字之未刪（⿰刂）僅存者。</段玉裁注>
<許慎釋>左右兩視。</許慎釋>
<段玉裁注>兩葢古本作㒳。〈目部〉曰。睽、目不相聽也。？卽睽之或字耳。</段玉裁注>
<許慎釋>从人，癸聲。</許慎釋>
<段玉裁注>其季切，十五部。</段玉裁注>
</內容>

<說文字頭>伶</說文字頭>
<內容>
<許慎釋>弄也。</許慎釋>
<段玉裁注>徐鍇曰。伶人者，弄臣也。《毛詩》寺人之令。《釋文》曰：令《韓詩》作伶。云使伶。古伶人字本作泠。泠人、樂官也。</段玉裁注>
<許慎釋>从人，令聲。</許慎釋>
<段玉裁注>郞丁切，十一部。</段玉裁注>
<許慎釋>益州有建伶縣（⿰県系）。</許慎釋>
<段玉裁注>〈地理志〉、〈郡國志〉益州郡皆有建伶縣（⿰県系）。今雲南雲南府西北有建伶廢縣（⿰県系）。</段玉裁注>
</內容>

<說文字頭>儷</說文字頭>
<內容>
<許慎釋>棽儷也。</許慎釋>
<段玉裁注>林部棽下曰。木枝條棽儷也。義已見彼。故此但云棽儷也。與同部偓下云偓佺、仙人也。佺下但云偓佺也例同。按《左傳》伉儷。杜云：儷，偶也。士冠禮、〈聘禮〉儷皮。鄭云：儷猶㒳也。古文儷爲離。〈月令〉「宿離不貣。鄭云：離讀爲儷偶之儷。許但取枝條棽儷之訓。不及其他。於从人之意未合。於全書大例未符。恐非許書之舊。</段玉裁注>
<許慎釋>从人，麗聲。</許慎釋>
<段玉裁注>呂支切，十六部。</段玉裁注>
</內容>

<說文字頭>傳</說文字頭>
<內容>
<許慎釋>遽也。</許慎釋>
<段玉裁注>〈辵部〉曰。遽，傳也。與此爲互訓。此二篆之本義也。《周禮》行夫。掌邦國傳遽。注云：傳遽、若今時乗傳騎驛而使者也。〈玉藻〉：士曰〔傳〕遽之臣。注云：傳遽、以車馬給使者也。《左傳》、《國語》皆曰。以傳召伯宗。注皆云：傳，驛也。漢有置傳、馳傳、乗傳之不同。按傳者如今之驛馬。驛必有舍。故曰傳舍。又文書亦謂之傳。司關注云：傳如今移過所文書是也。引伸傳遽之義。則凡展轉引伸之偁皆曰傳。而傳注、流傳皆是也。後儒分別爲知戀、直戀、直攣三切。實一語之轉。</段玉裁注>
<許慎釋>从人，專聲。</許慎釋>
<段玉裁注>直戀切。十四部。按《廣韵》：傳注直戀切。郵馬知戀切。</段玉裁注>
</內容>

<說文字頭>倌</說文字頭>
<內容>
<許慎釋>小臣也。</許慎釋>
<段玉裁注>鄘風定之方中曰。命彼倌人。傳曰。倌人、主駕者。按許說異毛。小臣葢謂《周禮》小臣上士四人。大僕之佐也。一云《左傳》所謂〈巾車〉脂舝也。</段玉裁注>
<許慎釋>从人，官聲。</許慎釋>
<段玉裁注>古患切，十四部。</段玉裁注>
<許慎釋>《詩》曰：命彼倌人。</許慎釋>
</內容>

<說文字頭>价</說文字頭>
<內容>
<許慎釋>善也。</許慎釋>
<段玉裁注>〈大雅〉板曰。价人維藩。〈釋詁〉及傳曰。价，善也。箋云：价，甲也。被甲之人、謂卿士掌軍事者。葢鄭易价爲介也。《詩》正義引《爾雅》作价。今《爾雅》作介善也。葢非善本。</段玉裁注>
<許慎釋>从人，介聲。</許慎釋>
<段玉裁注>古拜切，十六部。</段玉裁注>
<許慎釋>《詩》曰：价人維藩。</許慎釋>
</內容>

<說文字頭>仔</說文字頭>
<內容>
<許慎釋>克也。</許慎釋>
<段玉裁注>〈周頌〉曰：佛時仔肩。克也。箋云：仔肩，任也。按克，勝也。勝與任義似異而同。許云仔，克也。〈釋詁〉云肩，克也。許云克，肩也。然則仔肩絫言之耳。</段玉裁注>
<許慎釋>从人，子聲。</許慎釋>
<段玉裁注>子之切，一部。</段玉裁注>
</內容>

<說文字頭><img src="377A-01">𠈪</img></說文字頭>
<內容>
<許慎釋>送也。</許慎釋>
<段玉裁注>𠈪今之媵字。〈釋言〉曰。媵、將，送也。《周易》「媵口說也。虞曰。媵，送也。〈燕禮〉。〈大射〉。媵觚于賓。鄭注：媵，送也。九歌曰。魚隣隣兮媵予。王注：媵，送也。送爲媵之本義。以姪娣送女乃其一耑耳。《公羊傳》曰：媵者何。諸侯娶一國。則二國往媵之。以姪娣從。是也。今義則一耑行而全者廢矣。</段玉裁注>
<許慎釋>从人，<seal_script>灷</seal_script>聲。</許慎釋>
<段玉裁注>今形从女者，由一耑之義獨行故也。<seal_script>灷</seal_script>、許書無此字。而送𠈪朕皆用爲聲。此亦許書奪屚之一也。以證切。六部。朕送二字古音當亦在六部也。</段玉裁注>
<許慎釋>吕不韋曰。有侁氏㠯伊尹𠈪女。</許慎釋>
<段玉裁注>《吕氏春秋》孝行覽本味篇曰。湯於是請取婦爲婚。有侁氏喜。以伊尹爲媵送女。爲送二字。乃後人所𡚶增。許所據不如是。凡許引《吕氏春秋》「皆直書吕不韋曰。此與爝下是也。惡其人也。</段玉裁注>
<許慎釋>古文㠯爲訓字。</許慎釋>
<段玉裁注>訓與𠈖音部既相距甚遠。字形又不相似。如疋足、屮艸、丂亏之比。今按訓當作揚。由揚譌詠。由詠復譌訓。始則聲誤。終則字誤耳。〈檀弓〉：杜蕢洗而揚觶。注云：舉爵於君也。禮揚作媵。揚，舉也。媵，送也。揚近得之。據此知《禮經》作媵。記作揚。媵爲古文揚字。〈燕禮〉。媵觚於賓。注云：讀或爲揚。葢禮家舊讀媵爲揚。許亦用禮家舊讀說也。若今文禮媵作騰。騰正與揚義協。</段玉裁注>
</內容>

<說文字頭>俆</說文字頭>
<內容>
<許慎釋>緩也。</許慎釋>
<段玉裁注>與徐義略同。齊世家。田常執𥳑公於俆州。《索隱》曰：徐廣音舒。其字从人。左氏作舒。《說文》作䣄。按魯世家作徐。</段玉裁注>
<許慎釋>从人，余聲。</許慎釋>
<段玉裁注>似魚切，五部。</段玉裁注>
</內容>

<說文字頭>偋</說文字頭>
<內容>
<許慎釋>僻寠也。</許慎釋>
<段玉裁注>寠者，無禮之居也。《廣韵》曰：。偋、隱僻也。無人處。引字統云：廁也。按偋與屛庰義略同。</段玉裁注>
<許慎釋>从人，屛聲。</許慎釋>
<段玉裁注>毗正切，十一部。</段玉裁注>
</內容>

<說文字頭>伸</說文字頭>
<內容>
<許慎釋>屈伸。</許慎釋>
<段玉裁注>屈者，無尾也。伸之反也。屈伸、謠俗共知之語。故以爲訓。屈亦作詘。所謂隨體詰詘也。伸古經傳皆作信。《周易》「詘信相感而利生焉。又尺蠖之詘。以求信也。又引而信之。韋昭《漢書音義》云：信古伸字。謂古文假借字。許書冣目曰。近而申之。以究萬原。古本申作信。又〈虫部〉。尺蠖、屈伸蟲也。《太平御覽》引作曲信蟲。</段玉裁注>
<許慎釋>从人，申聲。</許慎釋>
<段玉裁注>疑此字不古。古但作詘信。或用申爲之。本無伸字。以屈伸訓伸篆。亦非說解之體。宋毛晃曰。古惟申字。後加立人以別之。失人切，十二部。</段玉裁注>
</內容>

<說文字頭>伹</說文字頭>
<內容>
<許慎釋>拙也。</許慎釋>
<段玉裁注>《廣韵》作拙人。當是《說文》古本。拙者，不巧也。《廣雅》曰：伹，鈍也。《玉篇》引之。《集韵》、《類篇》皆引之。云千余切。今《廣雅》乃譌爲但度滿切矣。按此字千余切。與粗同紐。卽今粗笨字也。《廣韵》衹有七余一切。《玉篇》七閭祥閭二切。</段玉裁注>
<許慎釋>从人，且聲。</許慎釋>
<段玉裁注>似魚切，五部。</段玉裁注>
</內容>

<說文字頭>㒄</說文字頭>
<內容>
<許慎釋>意膬也。</許慎釋>
<段玉裁注>意者，志也。膬者，耎易破也。意膬謂有此意而不堅。《玉篇》云：意急而懼。葢說《說文》之語也。或曰。當作膬意。○通俗文曰。痛聲曰痏。警聲曰㒄。㒄于𥳑切。</段玉裁注>
<許慎釋>从人，然聲。</許慎釋>
<段玉裁注>人善切，十四部。</段玉裁注>
</內容>

<說文字頭>偄</說文字頭>
<內容>
<許慎釋>弱也。</許慎釋>
<段玉裁注>此與懦儒二字義略同而音形異。懦儒皆需聲。偄、耎聲也。二聲轉寫多淆。所當覈正矣。偄从人。亦或从心。《左傳》、《穀梁傳》皆曰。宮之奇之爲人也偄。注皆云：弱也。《左傳音義》曰。偄本又作耎。乃亂反。又乃貨反。弱也。《字林》「愞音乃亂反。懦音讓夫反。云弱也。按《左傳》此音義今本譌甚。𦒱正之如此。古者，耎聲本在元寒部。而入歌〈戈部〉。需聲本在侯部。而入虞部。分別劃然。古假耎爲偄。〈𦒱工記〉。馬不契耎。鄭云：耎讀爲畏偄之偄。自唐初耎已譌需。</段玉裁注>
<許慎釋>从人、从耎。</許慎釋>
<段玉裁注>此舉會意包形聲也。？部耎、讀若畏偄。二字義近音同。奴亂切。十四部。又奴貨切。音之轉也。○偄亦而沇切。俗作輭。譌作軟。王氏念孫曰。軟當𨋁之譌。</段玉裁注>
</內容>

<說文字頭>倍</說文字頭>
<內容>
<許慎釋>反也。</許慎釋>
<段玉裁注>此倍之本義。〈中庸〉。爲下不倍。緇衣。信以結之。則民不倍。《論語》「斯遠鄙倍。皆是也。引伸之爲倍文之倍。大司樂注曰：倍、文曰諷。不面其文而讀之也。又引伸之爲加倍之倍。以反者覆也。覆之則有二面。故二之曰倍。俗人䤨析。乃謂此專爲加倍字。而倍上、倍文則皆用背。餘義行而本義廢矣。倍之或體作偕。見坊記、投壷、荀卿子。</段玉裁注>
<許慎釋>从人，咅聲。</許慎釋>
<段玉裁注>薄亥切，一部。</段玉裁注>
</內容>

<說文字頭>傿</說文字頭>
<內容>
<許慎釋>引爲賈也。</許慎釋>
<段玉裁注>引猶張大之。賈者今之價字。引爲價、所謂豫價也。《後漢書》「崔烈入錢五百萬。得爲司徒。及拜。靈帝顧謂親倖曰。悔不小傿。可至千萬。</段玉裁注>
<許慎釋>从人，焉聲。</許慎釋>
<段玉裁注>於建切，十四部。</段玉裁注>
</內容>

<說文字頭>僭</說文字頭>
<內容>
<許慎釋>儗也。</許慎釋>
<段玉裁注>各本作假也。今依《玉篇》所引正。《廣韵》亦云擬也。以僭儗二篆相聯互訓。知作假之非矣。以下儗上。僭之本義也。引伸之則訓差。〈大雅〉不僭不賊〔傳〕是也。又訓不信。〈小雅〉覆謂我僭箋是也。其〈小雅〉巧言〔傳〕曰：僭，數也。則謂僭卽譖之假借也。《詩》亦假譖爲僭。如〈大雅〉桑柔、瞻卬箋是也。</段玉裁注>
<許慎釋>从人，朁聲。</許慎釋>
<段玉裁注>子念切，七部。</段玉裁注>
</內容>

<說文字頭>儗</說文字頭>
<內容>
<許慎釋>僭也。</許慎釋>
<段玉裁注>以下僭上。此儗之本義。如《史記》說卓王孫田池射獵之樂儗於人君是也。與手部擬訓度不同。《曲禮》：儗人必於其倫。注：儗猶比也。此引伸之義也。《漢書》〈食貨志〉假疑爲儗。又假儗爲黍稷薿薿。</段玉裁注>
<許慎釋>从人，疑聲。</許慎釋>
<段玉裁注>依小徐本魚己切，一部。</段玉裁注>
<許慎釋>一曰相疑。</許慎釋>
<段玉裁注>此别一義。</段玉裁注>
</內容>

<說文字頭>偏</說文字頭>
<內容>
<許慎釋>頗也。</許慎釋>
<段玉裁注>頗、頭偏也。引伸爲凡偏之偁。故以頗釋偏。二字雙聲。《尙書》「無偏無頗。絫言之也。《周易》翩翩。古文作偏偏。</段玉裁注>
<許慎釋>从人，扁聲。</許慎釋>
<段玉裁注>芳連切，十二部。</段玉裁注>
</內容>

<說文字頭>倀</說文字頭>
<內容>
<許慎釋>𤝵也。</許慎釋>
<段玉裁注>𤝵者，狾犬也。假借爲人狂之偁。仲尼燕居曰。譬猶瞽之無相。倀倀乎其何之。《廣韵》四十三映曰。朚倀、失道皃。</段玉裁注>
<許慎釋>从人，長聲。</許慎釋>
<段玉裁注>楮羊切，十部。</段玉裁注>
<許慎釋>一曰仆也。</許慎釋>
<段玉裁注>仆葉抄本作什。俟攷。</段玉裁注>
</內容>

<說文字頭><img src="378A-01">𠐿</img></說文字頭>
<內容>
<許慎釋>惛也。</許慎釋>
<段玉裁注>惛者，不憭也。釋訓曰。儚儚、洄洄，惛也。儚當作？。與夢夢、亂也義別。</段玉裁注>
<許慎釋>从人，薨聲。</許慎釋>
<段玉裁注>呼肱切，六部。</段玉裁注>
</內容>

<說文字頭>儔</說文字頭>
<內容>
<許慎釋>翳也。</許慎釋>
<段玉裁注>翳者，華葢也。引伸爲凡覆蔽之偁。按《玉篇》儔直流切。侣也。又大到切。翳、隱蔽也。《廣韵》尤韵。儔，侣也。直由切。号韵。儔，隱也。徒到切。是儔有隱蔽之訓。而其音與疇侣絕不同。與翿？音同。由其義相近也。翳義廢而侣義獨行矣。然自唐以前用儔侣皆作疇。絕無作儔者。葢由古者，一井爲疇。並畔爲疇。是以〈釋詁〉曰：疇，誰也。注易注國策《漢書》者曰。疇，類也。注《國語》者曰。疇，匹也。下逮六朝辭賦皆不作儔。元應之書曰。王逸云二人爲匹。四人爲疇。疇亦類也。今或作儔矣。然則用儔者起唐初。以至於今。</段玉裁注>
<許慎釋>从人，壽聲。</許慎釋>
<段玉裁注>直由切。三部。按大徐此音失之不攷。</段玉裁注>
</內容>

<說文字頭>侜</說文字頭>
<內容>
<許慎釋>有廱蔽也。</許慎釋>
<段玉裁注>廱今之壅字。〈陳風〉防有鵲巢曰。誰侜予美。《爾雅》及傳曰。侜張，誑也。誑亦壅蔽之意耳。許不用《毛傳》者，許以侜張乃《尙書》譸張之假借字。非侜之本義。故易之。</段玉裁注>
<許慎釋>从人，舟聲。</許慎釋>
<段玉裁注>張流切，三部。</段玉裁注>
<許慎釋>《詩》曰：誰侜予美。</許慎釋>
</內容>

<說文字頭>俴</說文字頭>
<內容>
<許慎釋>淺也。</許慎釋>
<段玉裁注>秦風。〈小戎〉俴收。〈釋言〉、《毛傳》皆曰。俴，淺也。</段玉裁注>
<許慎釋>从人，戔聲。</許慎釋>
<段玉裁注>慈衍切，十四部。</段玉裁注>
</內容>

<說文字頭>佃</說文字頭>
<內容>
<許慎釋>中也。</許慎釋>
<段玉裁注>《廣韵》曰：。營田。《玉篇》曰：作田。今義非古義也。許攴部自有畋字。不必用佃爲之。許所說者，相傳古義。</段玉裁注>
<許慎釋>从人，田聲。</許慎釋>
<段玉裁注>堂練切，十二部。</段玉裁注>
<許慎釋>《春秋傳》曰：乘中佃。中佃。</許慎釋>
<段玉裁注>二字今補。</段玉裁注>
<許慎釋>一轅車也。</許慎釋>
<段玉裁注>《左傳》哀公十七年。渾良夫乘衷甸兩牡。杜曰。衷甸、一轅卿車。許所據作中佃。引傳而釋之者。孔穎達曰。甸，乗也。四𠀉爲甸。〈出車〉一乗。故以甸爲名。葢四馬爲上乗。二馬爲中乗。容許意同孔。一曰。一轅兩牡。則一轅在兩牡之中。是亦中也。故絫言之曰中佃。</段玉裁注>
</內容>

<說文字頭><img src="378B-01">𠈈</img></說文字頭>
<內容>
<許慎釋>小皃。</許慎釋>
<段玉裁注>〈小雅〉正月曰。佌佌彼有屋。傳曰。佌佌，小也。許所據作？。或作𢇌。</段玉裁注>
<許慎釋>从人，龱聲。</許慎釋>
<段玉裁注>斯氏切。十六部。按細字亦？聲。葢取雙聲。</段玉裁注>
<許慎釋>《詩》曰：？？彼有屋。</許慎釋>
</內容>

<說文字頭>侊</說文字頭>
<內容>
<許慎釋>小兒。</許慎釋>
<段玉裁注>小當作大。字之誤也。凡光聲之字多訓光大。無訓小者。越語。句踐曰。諺有之曰。觥飯不及壷飱。韋云：觥，大也。大飯謂盛饌。盛饌未具。不能以虚待之。不及壷飱之救飢疾也。言己欲滅吳。取快意得之而已。不能待有餘力。《韓詩》云：觥，廓也。許所據《國語》作侊。侊與觥音義同。《廣韵》十一唐曰。侊、盛皃。用韋注：十二庚曰。侊、小皃。用《說文》「葢《說文》之譌久矣。</段玉裁注>
<許慎釋>从人，光聲。</許慎釋>
<段玉裁注>古橫切，古音讀如光。十部。</段玉裁注>
<許慎釋>《國語》曰：侊飯不及壷湌。</許慎釋>
<段玉裁注>壷湌各本作一食。一由壷壹遞譌。食奪偏旁。今依《玉篇》、《廣韵》所引《說文》正。湌者，〈食部〉或餐字也。《集韵》正作餐。壷湌猶《左傳》趙衰之壷飧。《史記》「操一豚蹄。酒一壷。皆謂薄少。古壷有大小。此非大一石之壷也。○又按許所據竟作一食未可知。似不必改。</段玉裁注>
</內容>

<說文字頭>佻</說文字頭>
<內容>
<許慎釋>愉也。</許慎釋>
<段玉裁注>古本皆作愉。汲古閣作偷。誤也。心部曰。愉，薄也。〈小雅〉鹿鳴曰。視民不恌。許所據作佻。是。《毛傳》曰：恌，愉也。按〈釋言〉「佻，偷也。偷者愉之俗字。今人曰偷薄、曰偷盜皆从人作偷。他侯切。而愉字訓爲愉悅。羊朱切。此今義今音今形。非古義古音古形也。古無从人之偷。愉訓薄。音他侯切。愉愉者，和氣之薄發於色也。盜者，澆薄之至也。偷盜字古只作愉也。凡古字之末流䤨析。類如是矣。《周禮》曰：以俗敎安。則民不愉。注曰：愉謂朝不謀夕。服注《左傳》視民不佻云：示民不愉薄。〈唐風〉「他人是愉。〔傳〕曰：愉，樂也。箋云：愉讀曰偷。猶取也。此同字而各舉一義釋之。愉讀曰偷。如注《周禮》主以利得民云讀如上思利民之利耳。然可見漢末已有从人之偷。許不之取。</段玉裁注>
<許慎釋>从人，兆聲。</許慎釋>
<段玉裁注>土彫切。二部。按佻訓苟且。苟且者必輕。故〈離騷〉注曰：佻，輕也。《方言》曰：佻，疾也。《左傳》「楚師輕窕。窕正佻之假借字。</段玉裁注>
<許慎釋>《詩》曰：視民不佻。</許慎釋>
</內容>

<說文字頭>僻</說文字頭>
<內容>
<許慎釋>辟也。</許慎釋>
<段玉裁注>辟大徐本作避。非是。辟者，法也。引伸爲辟人之辟。辟人而人避之亦曰辟。若《周禮．閽人》：凡外內命婦出入。則爲之辟。《孟子》：行辟人可也。《曲禮》：若主人拜。則客還辟辟拜。〈郊特牲〉。有由辟焉。包咸《論語》〔注〕：躩盤辟皃也。投壷。主人盤旋曰辟。賓盤旋曰辟。〈大射儀〉。賓辟。注曰：辟、逡遁不敢當盛。他書辟人、辟邪、辟寒、辟塵之類。語意大略相似。自屛之者言。則閽人、離婁篇、〈郊特牲〉是也。自退者言。則《曲禮》、投壷、《論語》〔注〕所云是也。舟部般，辟也。卽旋辟、盤辟之謂。辟之言邊也。屛於一邊也。僻之本義如是。《廣韵》曰：。誤也。邪僻也。此引伸之義。今義行而古義廢矣。《詩》曰：民之多僻。</段玉裁注>
<許慎釋>从人，辟聲。</許慎釋>
<段玉裁注>普擊切，十六部。</段玉裁注>
<許慎釋>《詩》曰：宛如左僻。</許慎釋>
<段玉裁注>〈魏風〉葛屨文。此引《詩》證僻之本義也。今《詩》作辟者。俗人不解。易字而音避。</段玉裁注>
<許慎釋>一曰從旁牽也。</許慎釋>
<段玉裁注>此義稍別異。</段玉裁注>
</內容>

<說文字頭>伭</說文字頭>
<內容>
<許慎釋>很也。</許慎釋>
<段玉裁注>心部曰。？，急也。義略同。</段玉裁注>
<許慎釋>从人，𢎺省聲。</許慎釋>
<段玉裁注>胡田切，十二部。</段玉裁注>
</內容>

<說文字頭>伎</說文字頭>
<內容>
<許慎釋>與也。</許慎釋>
<段玉裁注>舁部曰。與者，黨與也。此伎之本義也。《廣韵》曰：。侣也。不違本義。俗用爲技巧之技。○小弁。鹿斯之奔。維足伎伎。傳云：伎伎、舒皃。按此伎伎葢與徥徥音義皆同。</段玉裁注>
<許慎釋>从人，支聲。</許慎釋>
<段玉裁注>渠綺切，十六部。</段玉裁注>
<許慎釋>《詩》曰：？人伎忒。</許慎釋>
<段玉裁注>〈大雅．瞻卬〉文。今《詩》伎作忮。傳曰。忮，害也。許所據作伎。葢《毛詩》假伎爲忮。故傳與雄雉同。毛說其假借。許說其本義也。今《詩》則學者所竄易也。</段玉裁注>
</內容>

<說文字頭>侈</說文字頭>
<內容>
<許慎釋>掩脅也。</許慎釋>
<段玉裁注>掩者，掩葢其上。脅者，脅制其旁。凡自多以陵人曰侈。此侈之本義也。〈吳語〉「㚒溝而㢋我。其字則㢋也。其義則掩脅也。</段玉裁注>
<許慎釋>从人，多聲。</許慎釋>
<段玉裁注>尺氏切，古音在十七部。</段玉裁注>
<許慎釋>一曰奢泰也。</許慎釋>
<段玉裁注>泰字依《韵會》本補。奢者，張也。泰者，滑也。凡傳云汰侈者卽許書之泰字。〈小雅〉曰：侈兮哆兮。此與上義別。今上義廢而此義獨行矣。三禮皆假移爲侈。</段玉裁注>
</內容>

<說文字頭>佁</說文字頭>
<內容>
<許慎釋>癡皃。</許慎釋>
<段玉裁注>大人賦。沛艾赳螑仡以佁儗兮。張揖曰。佁儗、不前也。此癡意也。《吕氏春秋》「出輿入輦。命曰佁蹷之機。高誘曰。佁，至也。此別一義也。</段玉裁注>
<許慎釋>从人，台聲，讀若騃。</許慎釋>
<段玉裁注>夷在切，一部。</段玉裁注>
</內容>

<說文字頭><img src="379B-01">𠋺</img></說文字頭>
<內容>
<許慎釋>𠋺。</許慎釋>
<段玉裁注>此複舉字之未刪（⿰刂）者。</段玉裁注>
<許慎釋>驕也。</許慎釋>
<段玉裁注>馬高六尺爲驕。借爲倨傲之偁。</段玉裁注>
<許慎釋>从人，蚤聲。</許慎釋>
<段玉裁注>穌遭切，古音在三部。</段玉裁注>
</內容>

<說文字頭>僞</說文字頭>
<內容>
<許慎釋>詐也。</許慎釋>
<段玉裁注>詐者，欺也。〈釋詁〉曰：詐，僞也。按經傳多假爲爲僞。如《詩》「人之爲言。卽僞言。〈月令〉「作爲淫巧。今〈月令〉云詐僞淫巧。《古文尙書》南僞。《史記》作南爲。《左傳》爲讀僞者不一。葢字涉於作爲則曰僞。徐鍇曰。僞者，人爲之。非天眞也。故人爲爲僞是也。荀卿曰。桀紂，性也。堯舜，僞也。人之性惡。其善者僞也。不可學、不可事而在人者謂之性。可學而能、可事而成之在人者謂之僞。又曰。生之所以然者謂之性。心慮而能爲之動謂之僞。慮積焉、能習焉而後成謂之僞。荀卿之意謂堯舜不能無待於人爲耳。玉裁昔爲謝侍郞墉作荀卿補注：曾言之。</段玉裁注>
<許慎釋>从人，爲聲。</許慎釋>
<段玉裁注>危睡切，古音在十七部。</段玉裁注>
</內容>

<說文字頭>伿</說文字頭>
<內容>
<許慎釋>惰也。</許慎釋>
<段玉裁注>惰者，不敬也。醫經解㑊之㑊當作此字。</段玉裁注>
<許慎釋>从人，只聲。</許慎釋>
<段玉裁注>以豉切，十六部。</段玉裁注>
</內容>

<說文字頭>佝</說文字頭>
<內容>
<許慎釋>佝瞀也。</許慎釋>
<段玉裁注>各本作務也二字。小徐作覆也。皆誤。今正。佝瞀也三字爲句。佝音寇。瞀音茂。㬪韵字。二字多有或體。子部？下作？瞀。荀卿儒效作溝瞀。漢〈五行志〉作區霿。又作傋霿。《楚辭》九辨作怐愗。《玉篇》引作佝愗。應劭注《漢書》作？霿。郭景純注《山海經》作穀瞀。其音同。其義皆謂愚蒙（⿱冡）也。《山海經》〔注〕穀字葢有誤。</段玉裁注>
<許慎釋>从人，句聲。</許慎釋>
<段玉裁注>苦𠋫切，四部。</段玉裁注>
</內容>

<說文字頭>僄</說文字頭>
<內容>
<許慎釋>輕也。</許慎釋>
<段玉裁注>《方言》曰：𠆩、僄，輕也。楚凡相輕薄或謂之𠆩。或謂之僄也。班固賦曰。雖輕迅與僄狡。按古或假剽爲之。僄亦作嫖。霍嫖姚是也。</段玉裁注>
<許慎釋>从人，票聲。</許慎釋>
<段玉裁注>匹妙切，二部。</段玉裁注>
</內容>

<說文字頭>倡</說文字頭>
<內容>
<許慎釋>樂也。</許慎釋>
<段玉裁注>漢有黃門名倡、常從倡、秦倡。皆鄭聲也。東方朔傳。有幸倡郭舍人。則倡卽俳也。經傳皆用爲唱字。《周禮》樂師。凡軍大獻。教愷歌遂倡之。故書倡爲昌。鄭司農云：樂師、主倡也。昌當爲倡。按當云昌當爲唱。</段玉裁注>
<許慎釋>从人，昌聲。</許慎釋>
<段玉裁注>尺亮切。十部。按當尺良切。</段玉裁注>
</內容>

<說文字頭>俳</說文字頭>
<內容>
<許慎釋>戲也。</許慎釋>
<段玉裁注>以其戲言之謂之俳。以其音樂言之謂之倡。亦謂之優。其實一物也。</段玉裁注>
<許慎釋>从人，非聲。</許慎釋>
<段玉裁注>步皆切，十五部。</段玉裁注>
</內容>

<說文字頭>僐</說文字頭>
<內容>
<許慎釋>作姿也。</許慎釋>
<段玉裁注>《廣雅》曰：僐，態也。</段玉裁注>
<許慎釋>从人，譱聲。</許慎釋>
<段玉裁注>常演切。十四部。𣜩作僐。</段玉裁注>
</內容>

<說文字頭>儳</說文字頭>
<內容>
<許慎釋>儳互。</許慎釋>
<段玉裁注>逗。</段玉裁注>
<許慎釋>不齊也。</許慎釋>
<段玉裁注>今人作攙和字當用此。〈周語〉。戎翟？𣳚輕儳。注云：儳、進退上下無列也。《曲禮》曰：長者不及。毋儳言。注云：儳猶暫也。《左傳》「聲盛致志。𡔷儳可也。注云：儳巖未整陳。皆不齊之意。表記。儳焉如不終日。亦同。</段玉裁注>
<許慎釋>从人，毚聲。</許慎釋>
<段玉裁注>士咸切。八部。《廣韵》入去聲。</段玉裁注>
</內容>

<說文字頭>佚</說文字頭>
<內容>
<許慎釋>佚民也。</許慎釋>
<段玉裁注>三字句。《論語》〈微子篇〉：逸民。伯夷、叔齊、虞仲、夷逸、朱張、桺下惠、少連。按許作佚民。正字也。作逸民者假借字。佚从人。故爲佚民字也。《孟子》曰：遺佚而不怨。又以爲勞逸字。如以佚道使民是也。古失佚逸泆字多通用。石經《今文尙書》母逸字作劮。則許所不取。《廣雅》錄之。</段玉裁注>
<許慎釋>从人，失聲。</許慎釋>
<段玉裁注>夷質切，十二部。</段玉裁注>
<許慎釋>一曰佚，忽也。</許慎釋>
<段玉裁注>心部曰。忽，忘也。按忘之言亡也。</段玉裁注>
</內容>

<說文字頭>俄</說文字頭>
<內容>
<許慎釋>頃也。</許慎釋>
<段玉裁注>各本作行頃。乃妄加行耳。今正。《玉篇》曰：俄頃、須臾也。《廣韵》曰：。俄頃，速也。此今義也。尋今義之所由。以俄頃皆偏側之意。小有偏側。爲時幾何。故因謂倏忽爲俄頃。許說其本義。以晐今義。凡讀許書當心知其意矣。匕部曰。頃、頭不正也。〈小雅〉賓之初筵箋云：俄、傾皃。《廣雅》「俄，衺也。皆本義也。若《公羊傳》曰：俄而可以爲其有矣。何云：俄者，謂須臾之閒。制得之頃也。此今義也。有假蛾爲俄者。如《漢書》「始爲少使。蛾而大幸。如淳曰。蛾、無幾之頃也。單言之或曰俄、或曰頃。絫言之曰俄頃。</段玉裁注>
<許慎釋>从人，我聲。</許慎釋>
<段玉裁注>五何切，十七部。</段玉裁注>
<許慎釋>《詩》曰：仄弁之俄。</許慎釋>
<段玉裁注>鄭云：俄、傾皃。古頃傾通用。皆謂仄也。今《詩》仄弁作側弁。</段玉裁注>
</內容>

<說文字頭>㑾</說文字頭>
<內容>
<許慎釋>喜也。</許慎釋>
<段玉裁注>喜下曰。樂也。王風。君子陶陶。傳曰。陶陶、和樂皃也。陶陶卽㑾㑾之假借也。凡言遙遙、？？皆㬪字。則知可作㑾㑾矣。〈釋詁〉曰：繇，喜也。繇亦卽㑾。郭注以〈檀弓〉咏斯猶釋繇。殊誤。鄭云：猶當爲搖。謂身動搖也。</段玉裁注>
<許慎釋>从人，䚻聲。</許慎釋>
<段玉裁注>余招切。二部。凡傜役字卽此字之𣜩變。</段玉裁注>
<許慎釋>自關㠯西物大小不同謂之㑾。</許慎釋>
<段玉裁注>此《方言》殊語也。《方言》曰：陂、傜，衺也。陳楚荆揚曰陂。自山而西凡物細大不純者謂之傜。郭注言俄傜也。</段玉裁注>
</內容>

<說文字頭>𠊬</說文字頭>
<內容>
<許慎釋>徼𠊬受屈也。</許慎釋>
<段玉裁注>子虚賦曰。徼谻受詘。郭璞曰。谻疲極也。司馬彪云：徼，遮也。谻，倦也。謂遮其倦者。按長卿用假借字作谻。許用正字作𠊬。蘇林注漢曰。谻音倦谻之谻。當作音倦𠊬之𠊬也。《方言》曰：𠊬，？也。？同𠊬。？同倦。心部𢜭者，勞也。與𠊬音義同。《史記》匈奴傳、《漢書》趙充國傳皆云徼極。與徼𠊬音異義同。</段玉裁注>
<許慎釋>从人，卻聲。</許慎釋>
<段玉裁注>其虐切，古音在五部。</段玉裁注>
</內容>

<說文字頭>傞</說文字頭>
<內容>
<許慎釋>醉舞皃。</許慎釋>
<段玉裁注>〈小雅〉賓之初筵曰。婁舞傞傞。傳曰。傞傞、不止也。</段玉裁注>
<許慎釋>从人，𢀩聲。</許慎釋>
<段玉裁注>素何切，十七部。</段玉裁注>
<許慎釋>《詩》曰：屢舞傞傞。</許慎釋>
<段玉裁注>屢當作婁。</段玉裁注>
</內容>

<說文字頭>僛</說文字頭>
<內容>
<許慎釋>醉舞皃。</許慎釋>
<段玉裁注>賓之初筵曰。婁舞僛僛。傳曰。僛僛、舞不能自止也。</段玉裁注>
<許慎釋>从人，欺聲。</許慎釋>
<段玉裁注>去其切，一部。</段玉裁注>
<許慎釋>《詩》曰：屢舞僛僛。</許慎釋>
<段玉裁注>屢當作婁。</段玉裁注>
</內容>

<說文字頭>侮</說文字頭>
<內容>
<許慎釋>㑥也。</許慎釋>
<段玉裁注>㑥各本作傷。誤。今正。鍇曰。㑥、慢易字也。鍇作注時未誤也。〈小雅〉常棣假務爲侮。</段玉裁注>
<許慎釋>从人，每聲。</許慎釋>
<段玉裁注>五部。按每聲在一部合音。</段玉裁注>
</內容>

<說文字頭>㑄</說文字頭>
<內容>
<許慎釋>古文从母。</許慎釋>
<段玉裁注>母聲猶每聲也。《漢書》〈五行志〉：慢㑄之心生。</段玉裁注>
</內容>

<說文字頭>㑥</說文字頭>
<內容>
<許慎釋>輕也。</許慎釋>
<段玉裁注>此依小徐。侮㑥相屬。〈蒼頡篇〉曰。㑥，慢也。《廣韵》曰：。㑥、相輕慢也。自易專行而㑥廢矣。《禮記》：易慢之心入之矣。注：易、輕易也。《國語》「貴貨而易土。注：易，輕也。國策注、《呂覽》注、《漢書注》皆同。凡皆㑥之假借字也。</段玉裁注>
<許慎釋>从人，易聲。</許慎釋>
<段玉裁注>以豉切，十六部。</段玉裁注>
<許慎釋>一曰交㑥。</許慎釋>
<段玉裁注>《周易．𣪠辭》曰。交易而退。經傳亦止作易。《公羊》莊十三年冬。公會齊侯盟于柯。傳曰。何以不日。易也。何云：易猶佼易也。相親信無後患之辭。按何用漢時俗語。佼同交。</段玉裁注>
</內容>

<說文字頭>㑵</說文字頭>
<內容>
<許慎釋>妎也。</許慎釋>
<段玉裁注>妎者，妬也。〈離騷〉注：害賢曰嫉。害色曰妬。如曰女無美惡。入宫見妬。士無賢不肖。入朝見嫉是也。渾言則不別。古亦假疾。</段玉裁注>
<許慎釋>从人，疾聲。</許慎釋>
<段玉裁注>秦悉切，十二部。</段玉裁注>
<許慎釋>一曰毒也。</許慎釋>
<段玉裁注>《廣雅》曰：嫉，惡也。</段玉裁注>
</內容>

<說文字頭>嫉</說文字頭>
<內容>
<許慎釋>㑵或从女。</許慎釋>
<段玉裁注>妬也。故从女。</段玉裁注>
</內容>

<說文字頭>俙</說文字頭>
<內容>
<許慎釋>訟面相是也。</許慎釋>
<段玉裁注>謂內爭而外順也。〈皋陶謨〉所謂面從。今俗閒俚語猶有之。《篇》、《韵》皆注云訟也。失之遠矣。</段玉裁注>
<許慎釋>从人，𢁫聲。</許慎釋>
<段玉裁注>喜皆切，十五部。</段玉裁注>
</內容>

<說文字頭>僨</說文字頭>
<內容>
<許慎釋>僵也。</許慎釋>
<段玉裁注>引伸之爲凡倒敗之偁。大學曰。一人僨事。注云：僨猶覆敗也。射義假賁爲僨。《左傳》「象有齒以焚其身。假焚爲僨。</段玉裁注>
<許慎釋>从人，賁聲。</許慎釋>
<段玉裁注>匹問切，十三部。</段玉裁注>
</內容>

<說文字頭>僵</說文字頭>
<內容>
<許慎釋>偃也。</許慎釋>
<段玉裁注>小徐及《爾雅》、《釋文》皆作偃。大徐作僨。非是。元應引僵、𨚫偃也。仆、前覆也。按僵謂仰倒。如《莊子》推而僵之、《漢書》觸寶瑟僵皆是。今人語言乃謂不動不㱙爲僵。《廣韵》作殭、死不㱙也。</段玉裁注>
<許慎釋>从人，畺聲。</許慎釋>
<段玉裁注>居良切，十部。</段玉裁注>
</內容>

<說文字頭>偃</說文字頭>
<內容>
<許慎釋>僵也。</許慎釋>
<段玉裁注>〈小雅〉「或棲遟偃仰。《論語》「寢不尸。苞注曰：不偃臥布展手足似死人。《左傳》「偃且射子鉏。〈晉語〉「籧篨不可使俛。韋注：籧篨、偃人。《參同契》曰。男生而伏。女偃其軀。及其死也。乃復效之。《水經注》曰：徐偃王生而偃。故以爲號。凡仰仆曰偃。引伸爲凡仰之偁。</段玉裁注>
<許慎釋>从人，匽聲。</許慎釋>
<段玉裁注>於幰切。十四部。依《玉篇》先偃後仆。</段玉裁注>
</內容>

<說文字頭>仆</說文字頭>
<內容>
<許慎釋>頓也。</許慎釋>
<段玉裁注>頓者，下首也。以首叩地謂之頓首。引伸爲前覆之辭。左氏音義引孫炎曰。前覆曰仆。元應三引《說文》「仆，頓也。謂前覆也。偃謂却偃。仆謂前覆。葢演《說文》者語。若《論語》〔注〕云：偃，仆也。則渾言不別矣。</段玉裁注>
<許慎釋>从人，⺊聲。</許慎釋>
<段玉裁注>芳遇切，古音在三部。</段玉裁注>
</內容>

<說文字頭>傷</說文字頭>
<內容>
<許慎釋>創也。</許慎釋>
<段玉裁注>刃部曰。？，傷也。二字爲轉注：《山海經》謂木朿爲傷。</段玉裁注>
<許慎釋>从人，？省聲。</許慎釋>
<段玉裁注>各本作殤省聲。殤下又云傷省聲。二字？先後乎。今更正曰？省。與殤觴同。式羊切，十部。</段玉裁注>
</內容>

<說文字頭>倄</說文字頭>
<內容>
<許慎釋>剌也。</許慎釋>
<段玉裁注>剌者，戾也。盧𨔶切。</段玉裁注>
<許慎釋>从人，肴聲。</許慎釋>
<段玉裁注>胡茅切，二部。</段玉裁注>
<許慎釋>一曰毒之。</許慎釋>
<段玉裁注>鍇曰。謂疾害也。《顏氏家訓》曰。〈蒼頡篇〉有倄字。訓詁云：痛而謼也。羽罪反。今北人痛則呼之。《聲類》音于來反。今南人痛或呼之。按《廣韵》、《集韵》有羽罪一音。無後一音。○按元應佛書音義曰。痏痏、諸書作侑。通俗文于罪切。痛聲曰痏。此條合之字義、俗語皆無不合。其云諸書作侑。葢蒼頡訓詁亦在其中。借侑爲痏。皆有聲也。《顏氏家訓》之倄當是侑之誤。不必與《說文》牽合。大徐《說文》改毒之爲痛聲。恐是竊取黃門語。○又搜神記卷十四云：聞呻吟之聲曰。哊哊宜死。哊亦痏之俗字。</段玉裁注>
</內容>

<說文字頭>侉</說文字頭>
<內容>
<許慎釋>䛐也。</許慎釋>
<段玉裁注>古本皆作？、惟《類篇》誤作刃僃耳。心部曰。？者，𢢞也。𢢞者，？也。？今𣜩作？。䛐者，意內而言外也。按《爾雅》、《毛傳》皆曰。夸毗、體多柔。然則侉卽夸毗字乎。夸毗亦作䠸？。</段玉裁注>
<許慎釋>从人，夸聲。</許慎釋>
<段玉裁注>苦瓜切，五部。</段玉裁注>
</內容>

<說文字頭>催</說文字頭>
<內容>
<許慎釋>相擣也。</許慎釋>
<段玉裁注>猶相迫也。〈邶風〉北門曰。室人交徧摧我。傳曰。摧，沮也。音義曰。摧或作催。據許則催是也。不從傳者，傳取沮壞之義。與摧訓擠、訓折義同。葢當時字作催。而毛釋爲摧之假借。許則釋其本義也。</段玉裁注>
<許慎釋>从人，崔聲。</許慎釋>
<段玉裁注>倉回切。十五部。〈山部〉無崔。偶奪耳。大徐據摧催字補。</段玉裁注>
<許慎釋>《詩》曰：室人交徧催我。</許慎釋>
</內容>

<說文字頭>俑</說文字頭>
<內容>
<許慎釋>痛也。</許慎釋>
<段玉裁注>此與心部恫音義同。《禮記》、《孟子》之俑、偶人也。俑卽偶之假借字。如喁亦禺聲而讀魚容切也。假借之義行而本義廢矣。《廣韵》引《埤蒼》說。木人送葬。設關而能跳踊。故名之俑。乃不知音理者強爲之說耳。</段玉裁注>
<許慎釋>从人，甬聲。</許慎釋>
<段玉裁注>他紅切。九部。按《玉篇》云：《說文》他紅切。此葢出音隱。痛義之咅如是。大徐云：又余隴切。則木偶之音也。</段玉裁注>
</內容>

<說文字頭>伏</說文字頭>
<內容>
<許慎釋>司也。</許慎釋>
<段玉裁注>司者，臣司事於外者也。司今之伺字。凡有所司者必專守之。伏伺卽服事也。引伸之爲俯伏。又引伸之爲隱伏。</段玉裁注>
<許慎釋>从人犬。犬司人也。</許慎釋>
<段玉裁注>犬司人也四字小徐本有。犬司人、謂犬伺人而吠之。說此字之會意也。不曰从犬人。而曰从人犬、入於〈人部〉者，尊人也。伏篆以明人事。非說犬也。房六切，古音在一部。</段玉裁注>
</內容>

<說文字頭>促</說文字頭>
<內容>
<許慎釋>迫也。</許慎釋>
<段玉裁注>與𧼈音義皆略同。</段玉裁注>
<許慎釋>从人，足聲。</許慎釋>
<段玉裁注>七玉切。三部。《玉篇》促催二文相屬。</段玉裁注>
</內容>

<說文字頭>例</說文字頭>
<內容>
<許慎釋>比也。</許慎釋>
<段玉裁注>此篆葢晚出。漢人少言例者。杜氏說《左傳》乃云發凡言例。例之言迾也。迾者，遮迾以爲禁。經皆作列、作厲。不作迾。《周禮》司𣜩注：厲、遮例也。《釋文》「例本作列。葢古比例字衹作列。</段玉裁注>
<許慎釋>从人，𠛱聲。</許慎釋>
<段玉裁注>力制切。十五部。疑許本無此。</段玉裁注>
</內容>

<說文字頭>係</說文字頭>
<內容>
<許慎釋>絜束也。</許慎釋>
<段玉裁注>絜者，麻一耑也。絜束者，圍而束之。《左傳》「係輿人。又以朱絲係玉二？。束之義也。束之則縷與物相連。故凡相聯屬謂之係。《周易》係遯、係丈夫、係小子。〈釋詁〉曰：係，繼也。</段玉裁注>
<許慎釋>从人，系聲。</許慎釋>
<段玉裁注>胡計切。十五部。按俗通用繫。許謂繫𦃇。卽牽離惡絮之名。𦒱諸古經。若《周禮》司門、校人字皆作𣪠。《周易．𣪠辭》、據《釋文》本作𣪠。《漢書》景帝紀亦用𣪠。葢古假𣪠爲係。後人盡改爲繫耳。</段玉裁注>
</內容>

<說文字頭>伐</說文字頭>
<內容>
<許慎釋>擊也。</許慎釋>
<段玉裁注>《詩》勿翦勿伐傳、鉦人伐𡔷傳皆曰。伐，擊也。《禮記》〈郊特牲〉。二日伐𡔷何居。鄭曰。伐猶擊也。《尙書》「不愆于四伐五伐。鄭曰。一擊一刺曰伐。《詩》是伐是肆箋云：伐謂擊刺之。按此伐之本義也。引伸之乃爲征伐。《周禮》九伐注云：諸侯之於國。如樹木之有根。是以言伐云</段玉裁注>
<許慎釋>从人持戈。</許慎釋>
<段玉裁注>戈爲句兵。亦曰𣪠兵。《左傳》擊之以戈是也。戍者，守也。故从人在戈下。入〈戈部〉。伐者，外擊也。故从人杖戈。入〈人部〉「房越切，十五部。</段玉裁注>
<許慎釋>一曰敗也。</許慎釋>
<段玉裁注>此謂引伸之義。伐敗㬪韵。《左傳》「凡師有鐘𡔷曰伐。《穀梁傳》「斬樹木、壞宫室曰伐。攴部曰。敗者，毀也。《公羊傳》曰：春秋伐者爲客。伐者爲主。何云：伐人者爲客。讀伐、長言之。見伐者爲主。讀伐短言之。皆齊人語也。按今人讀房越切。此短言也。劉昌宗《周禮》〈大司馬〉、〈大行人〉、〈輈人〉皆房廢切。此長言也。劉係北音。周？、沈約韵書皆用南音。去入多強爲分別。而不合於古矣。伐人者有功。故《左傳》諸侯言時記功。大夫稱伐。《史記》明其等曰伐。積日曰閱。又引伸之自功曰伐。</段玉裁注>
<許慎釋>亦斫也。</許慎釋>
<段玉裁注>大徐無此三字爲長。</段玉裁注>
</內容>

<說文字頭>俘</說文字頭>
<內容>
<許慎釋>軍所獲也。</許慎釋>
<段玉裁注>《春秋左氏經》「齊人來歸衞俘。傳作衞寶。《公羊》、《穀梁》經傳皆作衞寶。杜曰。疑左氏經誤。按非誤也。俘、孚聲。寶、缶聲。古音同在尢幽部。經用假借字。傳用正字。又如經曰。莒人弒其君密州。《左氏傳》云：書曰莒人弒其君買朱鉏。買卽密。如㵋水卽汨水。朱鉏卽州。如邾婁卽鄒。亦是字異實同。不得疑經誤。亦不得謂傳誤。</段玉裁注>
<許慎釋>从人，孚聲。</許慎釋>
<段玉裁注>芳無切，古音在三部。</段玉裁注>
<許慎釋>《春秋傳》曰：㠯爲俘聝。</許慎釋>
<段玉裁注>成三年《左傳》文。</段玉裁注>
</內容>

<說文字頭>但</說文字頭>
<內容>
<許慎釋>裼也。</許慎釋>
<段玉裁注>〈衣部〉曰。裼者，但也。二篆爲轉注：古但裼字如此。袒則訓衣縫解。今之綻裂字也。今之經典。凡但裼字皆改爲袒裼矣。〈衣部〉又曰。？者，但也。裎者，但也。釋訓、《毛傳》皆曰。袒裼、肉袒也。肉袒者，肉外見無衣也。引伸爲徒也。凡曰但、曰徒、曰唐皆一聲之轉。空也。今人但謂爲語辭。而尟知其本義。因以袒爲其本義之字。古今字之不同類如此。</段玉裁注>
<許慎釋>从人，旦聲。</許慎釋>
<段玉裁注>徒旱切。十四部。唐人《詩》多用爲平聲。</段玉裁注>
</內容>

<說文字頭>傴</說文字頭>
<內容>
<許慎釋>僂也。</許慎釋>
<段玉裁注>問䘮注曰：傴、背曲也。通俗文。曲脊謂之傴僂。引伸爲鞫窮。恭敬之意。又《莊子》「以下傴拊人之民。借爲煦嫗字。《左傳》曰：一命而僂。再命而傴。三命而俯。析言之實無二義。</段玉裁注>
<許慎釋>从人，區聲。</許慎釋>
<段玉裁注>於武切，古音在四部。</段玉裁注>
</內容>

<說文字頭>僂</說文字頭>
<內容>
<許慎釋>厄也。</許慎釋>
<段玉裁注>大徐本作尩也。非是。尩與僂異疾。小徐本作厄也。近是。科厄、木節也。厄與僂雙聲。人背之僂。有似木之科厄。〈晉語〉注曰：戚施、僂人也。《左傳》昭四年注：僂、肩傴也。《穀梁傳》跛僂並言。《管子》云：苦水所。多尩與傴人。然僂不得訓尩明矣。《公羊傳》「夫人不僂。不可使入。何云：僂，疾也。齊人語。夫人稽畱。不肎疾順公。荀卿書亦兩言僂訓疾。按此爲婁之假借字。婁卽屢。與驟通。驟訓數。亦訓疾。○又按大徐作？也。葢？是曲脛之名。引伸爲曲脊之名。所以？必釋爲？曲脛者。由其字作？。从大而偏曲其足。故二疾不妨同名。下文曰周公韤僂。葢？者亦得謂之僂。周公之脛不無少曲。疑大徐本爲長。甲戌二月重訂。</段玉裁注>
<許慎釋>从人，婁聲。</許慎釋>
<段玉裁注>力主切，古音在四部。</段玉裁注>
<許慎釋>周公韤僂。</許慎釋>
<段玉裁注>韤者，足衣。韤僂者，由足背高隆然如背之僂也。未聞出何書。</段玉裁注>
<許慎釋>或言背僂。</許慎釋>
<段玉裁注>周公背僂見荀卿、《白虎通》、《論衡》諸書。《白虎通》云：傳曰。周公背僂。是爲強後。成就周道。輔於幼主。僂後主爲韵。</段玉裁注>
</內容>

<說文字頭>僇</說文字頭>
<內容>
<許慎釋>癡行僇僇也。</許慎釋>
<段玉裁注>未聞。大學借爲戮字。荀卿書同。</段玉裁注>
<許慎釋>从人，翏聲，讀若？。</許慎釋>
<段玉裁注>力救切，三部。</段玉裁注>
<許慎釋>一曰且也。</許慎釋>
<段玉裁注>按此卽今所用𦕼字也。𦕼者，耳鳴。僇其正字。𦕼其假借字也。《詩》「𦕼與之謀。傳曰。𦕼，願也。</段玉裁注>
</內容>

<說文字頭>仇</說文字頭>
<內容>
<許慎釋>讎也。</許慎釋>
<段玉裁注>讎猶應也。《左傳》曰：嘉偶曰妃。怨偶曰仇。按仇與逑古通用。〈辵部〉怨匹曰逑。卽怨偶曰仇也。仇爲怨匹。亦爲嘉偶。如亂之爲治。苦之爲快也。〈周南〉君子好逑與公侯好仇義同。</段玉裁注>
<許慎釋>从人，九聲。</許慎釋>
<段玉裁注>巨鳩切，三部。</段玉裁注>
</內容>

<說文字頭>儡</說文字頭>
<內容>
<許慎釋>相敗也。</許慎釋>
<段玉裁注>西征賦注引作壞敗之皃。寡婦賦注引作敗也。無相字。道德經傅奕本。儡儡兮其不足以無所歸。陸氏《釋文》曰：儽一本作儡。敗也。欺也。《說文》音雷。西征賦曰。寮位儡其隆替。寡婦賦。容貌儡以頓顇。注引《禮記》䘮容儡儡。今《禮記》作纍纍。非也。</段玉裁注>
<許慎釋>从人，畾聲，讀若雷。</許慎釋>
<段玉裁注>魯回切。十五部。按李善引《說文》洛罪反。</段玉裁注>
</內容>

<說文字頭>咎</說文字頭>
<內容>
<許慎釋>災也。</許慎釋>
<段玉裁注>災當是本作烖。天火曰災。引伸之凡失意自天而至曰災。〈釋詁〉曰：咎，病也。〈小雅〉伐木〔傳〕曰：咎，過也。〈北山〉〔箋〕云：咎猶罪過也。西伯戡𥠖鄭注：咎，惡也。《吕覽》移樂篇注：咎，殃也。《方言》「咎，謗也。</段玉裁注>
<許慎釋>从人各。</許慎釋>
<段玉裁注>會意。其久切，三部。</段玉裁注>
<許慎釋>各者，相違也。</許慎釋>
<段玉裁注>說从各之意。</段玉裁注>
</內容>

<說文字頭>仳</說文字頭>
<內容>
<許慎釋>別也。</許慎釋>
<段玉裁注>王風中谷有蓷傳云爾。</段玉裁注>
<許慎釋>从人，比聲。</許慎釋>
<段玉裁注>芳比切，十五部。</段玉裁注>
<許慎釋>《詩》曰：有女仳離。</許慎釋>
</內容>

<說文字頭>倃</說文字頭>
<內容>
<許慎釋>毀也。</許慎釋>
<段玉裁注>疑咎字可以包之。但《廣韵》引已如此。</段玉裁注>
<許慎釋>从人，咎聲。</許慎釋>
<段玉裁注>其久切，三部。</段玉裁注>
</內容>

<說文字頭>倠</說文字頭>
<內容>
<許慎釋>仳倠。</許慎釋>
<段玉裁注>逗。</段玉裁注>
<許慎釋>醜面。</許慎釋>
<段玉裁注>《淮南》曰：粉白黛黑弗能爲美者。嫫母仳倠也。《廣雅》曰：仳倠，醜也。四子講德論作倭傀。</段玉裁注>
<許慎釋>从人，隹聲。</許慎釋>
<段玉裁注>許惟切。十五部。按仳、頻脂切。二字皆平聲。高誘曰。仳讀人得風病之痱。倠讀近虺。痱舊作靡。今正。</段玉裁注>
</內容>

<說文字頭>値</說文字頭>
<內容>
<許慎釋>持也。</許慎釋>
<段玉裁注>持各本作措。措者，置也。非其義。今依《韵會》所據正。《韵會》雖譌待。然轉刻之失耳。〈陳風〉：値其鷺羽。傳曰。値，持也。引伸爲當也。凡彼此相遇、相當曰値。亦持之意也。史、漢多用直爲之。姚察云：古字例以直爲値。是也。價値亦是相當意。</段玉裁注>
<許慎釋>从人，直聲。</許慎釋>
<段玉裁注>直吏切，一部。</段玉裁注>
<許慎釋>一曰逢遇也。</許慎釋>
<段玉裁注>小徐有此五字。實則持義足晐之。疑淺人所增也。</段玉裁注>
</內容>

<說文字頭>侂</說文字頭>
<內容>
<許慎釋>寄也。</許慎釋>
<段玉裁注>此與託音義皆同。俗作托。非也。《玉篇》引《論語》「可以侂六尺之孤。</段玉裁注>
<許慎釋>从人，㡯聲。</許慎釋>
<段玉裁注>他各切，五部。</段玉裁注>
<許慎釋>㡯、古文宅。</許慎釋>
<段玉裁注>見宀部。</段玉裁注>
</內容>

<說文字頭>僔</說文字頭>
<內容>
<許慎釋>聚也。</許慎釋>
<段玉裁注>〈小雅〉十月之交曰。噂沓背憎。傳曰。噂猶噂噂。沓猶沓沓。箋云：噂噂沓沓、相對談語。許於口部既引之云聚語矣。此復引《詩》「字从人。云聚也。謂聚人非聚語。葢三家《詩》駁文。兼引之耳。《廣雅》「僔僔，衆也。叢艸亦曰䔿䔿。</段玉裁注>
<許慎釋>从人，尊聲。</許慎釋>
<段玉裁注>慈損切，十三部。</段玉裁注>
<許慎釋>《詩》曰：僔沓背憎。</許慎釋>
</內容>

<說文字頭>倦</說文字頭>
<內容>
<許慎釋>罷也。</許慎釋>
<段玉裁注>罷者，遣有罪也。引伸爲休息之偁。倦與力部劵義少別。鉉等於劵下注曰：今俗作倦、義同。葢不檢〈人部〉固有倦耳。</段玉裁注>
<許慎釋>从人，卷聲。</許慎釋>
<段玉裁注>渠眷切，十四部。</段玉裁注>
</內容>

<說文字頭>傮</說文字頭>
<內容>
<許慎釋>終也。</許慎釋>
<段玉裁注>〈大雅〉：似先公酋矣。〈釋詁〉、《毛詩傳》皆曰。酋，終也。酋卽遒字。正義作遒。遒訓迫。亦訓終。如亂亦訓治也。傮之古音與遒同。亦訓終。葢古遒傮通用。</段玉裁注>
<許慎釋>从人，曹聲。</許慎釋>
<段玉裁注>作曹切，《玉篇》又祀牢切。古音在三部。</段玉裁注>
</內容>

<說文字頭>偶</說文字頭>
<內容>
<許慎釋>桐人也。</許慎釋>
<段玉裁注>偶者，寓也。寓於木之人也。字亦作寓。亦作禺。同音假借耳。按木偶之偶與二枱並耕之耦義迥別。凡言人耦、射耦、嘉耦、怨耦皆取耦耕之意。而無取桐人之意也。今皆作偶則失古意矣。又俗言偶然者，當是俄字之聲誤。</段玉裁注>
<許慎釋>从人，禺聲。</許慎釋>
<段玉裁注>五口切，四部。</段玉裁注>
</內容>

<說文字頭>弔</說文字頭>
<內容>
<許慎釋>問終也。</許慎釋>
<段玉裁注>謂有死䘮而問之也。襍記曰。弔者東面致命曰。寡君聞君之䘮。寡君使某。如何不淑。《曲禮》：知死者傷。鄭注曰：說者有弔辭曰。皇天降灾。子遭罹之。如何不淑。〈曾子問〉。父䘮稱父。母䘮稱母。鄭注云：父使人弔之辭云：某子聞某之䘮。某子使某。如何不淑。母則若云：宋蕩伯姬聞姜氏之䘮。伯姬使某。如何不淑。此皆問終之辭。淑，善也。如何不善者，欲其善也。故引伸之謂善爲弔。魯莊公使人弔宋大水云：若之何不弔。卽如何不淑也。《左傳》「哀公誄孔子。昊天不弔。先鄭注《周禮》〈大祝〉引作昊天不淑。此弔淑通用之徵。應劭、王肅皆訓弔爲善。粊誓。無敢不弔。卽無敢不善也。凡書大誥多士君奭、《詩》〈節南山〉瞻卬、《逸周書》祭公解、《左傳》莊十一年襄十三年十四年二十三年昭二十六年哀十六年、《漢書》翟義傳所云不弔者皆謂不善。大誥、君奭之弗弔天三字連讀。多士之弗弔昊天四字連讀。皆猶〈小雅〉之不弔昊天。鄭云：不善乎昊天也。葢弔之爲善。今失其傳矣。以上王氏引之說。玉裁按。〈辵部〉？，至也。凡經文無？。但有弔。弔或訓至。如天𠈃傳。弔，至也。〈節南山〉傳云：弔，至也。箋云：至猶善也。粊誓。無敢不弔。鄭云：弔猶善也。至與善義本相近。古非必作？而後訓至也。？者，小篆分別之字。</段玉裁注>
<許慎釋>从人弓。</許慎釋>
<段玉裁注>三字今補。會意。多嘯切，二部。</段玉裁注>
<許慎釋>古之葬者厚衣之㠯薪。</許慎釋>
<段玉裁注>此偁《易．𣪠辭》「說人持弓會毆禽之故。</段玉裁注>
<許慎釋>故人持弓會？禽也。</許慎釋>
<段玉裁注>故字舊作从。今正。《吳越春秋》「陳音謂越王曰。弩生於弓。弓生於彈。彈起古之孝子。古者，人民樸質。飢食鳥獸。渴飮霧露。死則裹以白茅。投於中野。孝子不忍見父母爲禽獸所食。故作彈以守之。故歌曰。斷竹續竹。飛土逐肉。按孝子？禽。故人持弓助之。此釋弔从人弓之意也。倉頡造字。當黃帝時。既易之以棺椁矣。而葬文猶取衣薪。弔文猶依逐肉。反始不忘（⿱亾心）本也。禮也者，反其所自生。</段玉裁注>
<許慎釋>弓葢往復弔問之義。</許慎釋>
<段玉裁注>小徐有此八字。葢別一說也。當有一曰字。《左傳》有相問以弓者。故云然。</段玉裁注>
</內容>

<說文字頭>佋</說文字頭>
<內容>
<許慎釋>廟佋穆。父爲佋南面。子爲穆北面。从人，召聲。</許慎釋>
<段玉裁注>市招切。按此篆雖《經典釋文》時偁之。然必晉人所竄入。晉人以凡昭字可易爲曜。而昭穆不可易也。乃讀爲上招切。且又製此篆竄入《說文》「使天下皆作此。是猶漢人改蘭臺漆書以合己也。且生曰父、曰母。死曰𦒱、曰妣。考妣則字當从鬼、人示也。从人何居。當刪（⿰刂）去。</段玉裁注>
</內容>

<說文字頭>㑗</說文字頭>
<內容>
<許慎釋>神也。</許慎釋>
<段玉裁注>按神當作身。聲之誤也。《廣雅》曰：孕重妊娠身媰㑗也。《玉篇》曰：㑗、妊身也。〈大雅〉曰：大任有身。〔傳〕曰：身，重也。箋云：重謂懷孕也。身者古字。㑗者今字。一說許云神也。葢許所據古義。今不可詳。</段玉裁注>
<許慎釋>从人，身聲。</許慎釋>
<段玉裁注>此舉形聲包會意。失人切，十二部。</段玉裁注>
</內容>

<說文字頭>僊</說文字頭>
<內容>
<許慎釋>長生僊去。</許慎釋>
<段玉裁注>僊去疑當爲䙴去。《莊子》曰。千歲猒世。去而上僊。〈小雅〉「婁舞僊僊。〔傳〕曰：婁，數也。數舞僊僊然。按僊僊、舞袖飛揚之意。正引伸假借之義也。</段玉裁注>
<許慎釋>从人？。</許慎釋>
<段玉裁注>？、升高也。長生者䙴去。故从人䙴會意。</段玉裁注>
<許慎釋>？亦聲。</許慎釋>
<段玉裁注>相然切。十四部。按上文偓佺、仙人也。字作仙。葢後人改之。《釋名》曰：老而不死曰仙。仙，遷也。遷入山也。故其制字人旁作山也。成國字體與許不同。用此知漢末字體不一。許擇善而從也。漢𥓓或从䙴。或从山。漢郊祀志。？人羨門。師古曰。古以？爲仙。《聲類》曰。仙今僊字。葢仙行而？廢矣。</段玉裁注>
</內容>

<說文字頭>仚</說文字頭>
<內容>
<許慎釋>人在山上皃。</許慎釋>
<段玉裁注>引伸爲高舉皃。顏元孫引鮑明遠書勢云：鳥仚魚躍。</段玉裁注>
<許慎釋>从人山。</許慎釋>
<段玉裁注>山亦聲也。呼堅切，《廣韵》許延切。十四部。</段玉裁注>
</內容>

<說文字頭>僰</說文字頭>
<內容>
<許慎釋>楗爲蠻夷也。</許慎釋>
<段玉裁注>楗各本作犍。今依漢𥓓从木。〈司馬相如傳〉曰。唐蒙使略通夜郞西僰中。文穎曰。夜郞、僰中皆西南夷。後以爲牂柯、楗爲二郡。按楗爲郡有僰道縣（⿰県系）。卽今四川敘州府治也。其人民曰僰。〈王制〉「屛之遠方。西方曰僰。東方曰寄。鄭注：僰當爲棘。棘之言逼。使之逼寄於夷戎。按記文僰字、鄭不以爲西南夷。故易爲棘。經傳之棘多訓亟也。故曰棘之言逼。使與寄字一例。《釋文》云：棘又作僰。於此知記本作僰。鄭易爲棘也。唐初本已誤。</段玉裁注>
<許慎釋>从人，棘聲。</許慎釋>
<段玉裁注>蒲北切，一部。</段玉裁注>
</內容>

<說文字頭>僥</說文字頭>
<內容>
<許慎釋>南方有焦僥人長三尺。短之極也。</許慎釋>
<段玉裁注>見魯語。焦魯語作僬。以《說文》及《山海經》正之。則从人非是。人當作民。魯語作氏。民之誤也。據郭注《山海經》「兩引魯語。一作民。一作人。人皆唐避諱改耳。韋曰。僬僥、西南蠻之別名。海外南經曰。焦僥國在三首東。大荒（⿱艹㠩）南經曰。有小人。名曰焦僥之國。許系之南方。葢本《山海經》。</段玉裁注>
<許慎釋>从人，堯聲。</許慎釋>
<段玉裁注>五𦕼切，二部。</段玉裁注>
</內容>

<說文字頭><img src="384A-01">𠏮</img></說文字頭>
<內容>
<許慎釋>市也。</許慎釋>
<段玉裁注>汲古閣及《集韵》、《類篇》皆作帀。宋刻葉抄及《廣韵》作市。今按市爲長。其字从對則無囗匝意。葢卽今之兌換字也。</段玉裁注>
<許慎釋>从人，對聲。</許慎釋>
<段玉裁注>都隊切，十五部。</段玉裁注>
</內容>

<說文字頭>俇</說文字頭>
<內容>
<許慎釋>遠行也。</許慎釋>
<段玉裁注>《楚辭》曰。䰟俇俇而南征。注：俇俇、遑遽貌。按王注是也。</段玉裁注>
<許慎釋>从人，𤝵聲。</許慎釋>
<段玉裁注>居況切。十部。按許書葢本終於僰僥二篆。？？非其次也。恐後人益之。？訓遠行亦未確。此下大徐補件字。訓分也。按半下云物中分也。从八牛。件乃半之誤體。今仍刪（⿰刂）。</段玉裁注>
</內容>
<重文>文二百四十五<段玉裁注>去件則二百四十四。</段玉裁注>　　重十四</重文>
<說文字頭>𠤎</說文字頭>
<內容>
<許慎釋>變也。</許慎釋>
<段玉裁注>變者，？也。凡變𠤎當作匕。教化當作化。許氏之字指也。今變匕字盡作化。化行而匕廢矣。〈大宗伯〉。以禮樂合天地之化。百物之產。注曰：能生非類曰化。生其種曰產。按虞、荀注易。分別天變地化。陽變陰化。析言之也。許以匕釋變者，渾言之也。</段玉裁注>
<許慎釋>从到人。</許慎釋>
<段玉裁注>到者今之倒字。人而倒。變匕之意也。呼跨切，十七部。</段玉裁注>
<許慎釋>凡𠤎之屬皆从𠤎。</許慎釋>
</內容>

<說文字頭><img src="384A-02">𠤗</img></說文字頭>
<內容>
<許慎釋>未定也。</許慎釋>
<段玉裁注>按未、衍字也。〈大雅〉：靡所止疑。〔傳〕云：疑，定也。箋云：止、息。禮十七篇多云疑立。鄭於〈士昏禮〉云：疑、止。（句絕作正者誤）立、自定之皃。於〈鄕飮〉酒禮云：疑讀如（作爲者誤）仡然從於趙孟之仡。疑、止。（句）立、自定之皃。於〈鄕射禮〉云：疑，止也。有矜莊之色。〈釋言〉「疑、休戾也。郭云：戾，止也。疑者亦止。按已上疑字卽《說文》之𠤗字。非《說文》訓惑之疑也。疑𠤗字相似。學者識疑不識𠤗。於是經典無𠤗。於許書定也之上增之未字矣。𠤗从矢聲。其字在古音十五部。故桑柔以與資維階爲韵。鄭注禮讀如仡。若疑字古音在一部。其字从子、从止、从𠤗省。會意。非矢聲也。</段玉裁注>
<許慎釋>从匕。
<段玉裁注>變匕而後定也。</段玉裁注>
<許慎釋>𥎨聲。</許慎釋>
<段玉裁注>按大徐語期切，此音誤也。當同《儀禮》魚乙切。桑柔與資維階韵。則讀如尼。《釋文》音魚陟切。非也。十五部。</段玉裁注>
<許慎釋>𥎨、古文矢字。</許慎釋>
<段玉裁注>矢篆下不載。</段玉裁注>
</內容>

<說文字頭>眞</說文字頭>
<內容>
<許慎釋>僊人變形而登天也。</許慎釋>
<段玉裁注>此眞之本義也。經典但言誠實。無言眞實者。諸子百家乃有眞字耳。然其字古矣。古文作？。非《倉頡》以前已有眞人乎。引伸爲眞誠。凡稹鎭瞋謓䐜塡窴闐嗔滇鬒瑱？愼字皆以眞爲聲。多取充實之意。其顚槇字以頂爲義者，亦充實上𦫵之意也。愼字今訓謹。古則訓誠。〈小雅〉愼爾優游、予愼無罪傳皆云：誠也。又愼爾言也、〈大雅〉考愼其相箋皆云：誠也。愼訓誠者，其字从眞。人必誠而後敬。不誠未有能敬者也。敬者愼之弟二義。誠者愼之弟一義。學者沿其流而不溯其原矣。故若《詩》傳、箋所說諸愼字、謂卽眞之假借字可也。</段玉裁注>
<許慎釋>从匕目𠃊。</許慎釋>
<段玉裁注>變形故从匕目。獨言目者，道書云養生之道、耳目爲先。耳目爲尋眞之梯級。韋昭云：偓佺方眼。𠃊，匿也。讀若隱。仙人能隱形也。</段玉裁注>
<許慎釋>？</許慎釋>
<段玉裁注>謂篆體之下也。</段玉裁注>
<許慎釋>所㠯乗載之。</許慎釋>
<段玉裁注>？者，？之省。下基也。抱朴子曰。乘蹻可以周流天下。蹻道有三。一曰龍蹻。二曰氣蹻。三曰鹿盧蹻。蹻去喬切，眞从四字會意。側鄰切。十二部。</段玉裁注>
</內容>

<說文字頭><img src="384B-01">（图384B-01）</img></說文字頭>
<內容>
<許慎釋>古文眞。</許慎釋>
<段玉裁注>汗𥳑作？。</段玉裁注>
</內容>

<說文字頭>化</說文字頭>
<內容>
<許慎釋>教行也。</許慎釋>
<段玉裁注>教行於上。則化成於下。賈生曰。此五學者既成於上。則百姓黎民化輯於下矣。老子曰。我無爲而民自化。</段玉裁注>
<許慎釋>从匕人。</許慎釋>
<段玉裁注>上匕之而下從匕謂之化。化篆不入〈人部〉而入匕部者，不主謂匕於人者。主謂匕人者也。今以化爲變匕字矣。</段玉裁注>
<許慎釋>匕亦聲。</許慎釋>
<段玉裁注>呼跨切，十七部。</段玉裁注>
</內容>
<重文>文四　　重一</重文>
<說文字頭>匕</說文字頭>
<內容>
<許慎釋>相與比敘也。</許慎釋>
<段玉裁注>比者，密也。敘者，次弟也。以妣籒作？、䃾或作？、秕或作？等求之。則比亦可作？也。此製字之本義。今則取飯器之義行而本義廢矣。</段玉裁注>
<許慎釋>从反人。</許慎釋>
<段玉裁注>相與比敘之意也。卑𡳐切，十五部。</段玉裁注>
<許慎釋>匕亦所㠯用比取飯。</許慎釋>
<段玉裁注>㠯者，用也。用字衍。比當作匕。漢人曰匕黍稷、匕牲體。凡用匕曰匕也。匕卽今之飯匙也。少牢饋食禮注所謂飯橾也。少牢饋食禮。廩人摡甑獻匕與敦。注曰：匕所以匕黍稷者也。此亦當卽飯匙。按《禮經》匕有二。匕飯、匕黍稷之匕葢小。經不多見。其所以別出牲體之匕。十七篇中屢見。䘮用桑爲之。祭用棘爲之。又有名疏、名挑之別。葢大於飯匙。其形製略如飯匙。故亦名匕。鄭所云有淺斗。狀如飯橾者也。以之別出牲體謂之匕載。猶取黍稷謂之匕黍稷也。匕牲之匕。易、《詩》亦皆作匕。大東傳、震卦王？皆云：匕所以載鼎實是也。《禮記》襍記乃作枇。本亦作朼。鄭注〈特牲〉引之。而曰朼畢（）同材曰朼載。葢古經作匕。漢人或作朼。非器名作匕。匕載作朼。以此分別也。若士䘮、士虞、〈特牲〉、有司篇匕載字皆作朼。乃是淺人竄改所爲。鄭注易亦云匕牲體薦鬯。未嘗作朼牲體也。注中容有木旁之朼。經中必無。劉昌宗分別。非是。</段玉裁注>
<許慎釋>一名柶。</許慎釋>
<段玉裁注>〈木部〉曰。禮有柶。柶，匕也。所以取飯。</段玉裁注>
<許慎釋>凡匕之屬皆从匕。</許慎釋>
</內容>

<說文字頭>匙</說文字頭>
<內容>
<許慎釋>匕也。</許慎釋>
<段玉裁注>《方言》曰：匕謂之匙。蘇林注《漢書》曰。北方人名匕曰匙。元應曰。匕或謂之匙。今江蘇所謂𣘻匙、湯匙也。亦謂之調羹。實則古人取飯、載牲之具。其首葢銳而薄。故《左傳》矢族曰匕。昭卄六年傳是也。劍曰匕首。《周禮》桃氏注是也。亦作鍉。元應曰。《方言》作㮛。</段玉裁注>
<許慎釋>从匕，是聲。</許慎釋>
<段玉裁注>是支切。十六部。〈地理志〉朱提縣（⿰県系）讀如此字。</段玉裁注>
</內容>

<說文字頭><img src="385A-01">𠤏</img></說文字頭>
<內容>
<許慎釋>相次也。从匕十。</許慎釋>
<段玉裁注>十者，數之具也。比敘之則必有其次矣。博抱切。鴇亦作䳈。包聲。古音在三部。則鴇古音亦在三部也。</段玉裁注>
<許慎釋>鴇从此。</許慎釋>
</內容>

<說文字頭><img src="385A-02">𢺵</img></說文字頭>
<內容>
<許慎釋>頃也。</許慎釋>
<段玉裁注>頃者，頭不正也。〈小雅〉大東。跂彼織女。〔傳〕曰：跂、隅皃。按隅者，陬隅不正。而角織女三星成三角。言不正也。許所據作？。今本乃改爲俗企字。音同而義不同矣。</段玉裁注>
<許慎釋>从匕，支聲。</許慎釋>
<段玉裁注>去智切，十六部。</段玉裁注>
<許慎釋>匕、頭頃也。</許慎釋>
<段玉裁注>說从匕之意。小徐無此四字。</段玉裁注>
<許慎釋>《詩》曰：𢺵彼織女。</許慎釋>
</內容>

<說文字頭>頃</說文字頭>
<內容>
<許慎釋>頭不正也。</許慎釋>
<段玉裁注>匕頭角而不正方。故頭不正从匕曰頃。引伸爲凡傾仄不正之偁。今則傾行而頃廢。專爲俄頃、頃畝之用矣。謚法。敏以敬愼曰頃。甄心動懼曰頃。祗勤追懼曰？。</段玉裁注>
<許慎釋>从匕頁。</許慎釋>
<段玉裁注>頁者，頭也。匕其頭、是不正也。義主於不正。故入匕部。不入頁部。去營切，十一部。</段玉裁注>
</內容>

<說文字頭>匘</說文字頭>
<內容>
<許慎釋>頭？也。</許慎釋>
<段玉裁注>？者，骨中脂也。頭？者，頭骨中脂也。《左傳》「晉侯夢與楚子搏。楚子伏己而盬其腦。服注：如俗語相駡云啑汝腦矣。服語正謂吸其頭髓也。</段玉裁注>
<許慎釋>从匕。
<段玉裁注>句。</段玉裁注>
<許慎釋>匕。</許慎釋>
<段玉裁注>逗。</段玉裁注>
<許慎釋>相匕箸也。</許慎釋>
<段玉裁注>匕箸猶比箸。箸直略切。釋从匕之意。</段玉裁注>
<許慎釋>巛㠯象髮。</許慎釋>
<段玉裁注>巛卽鬊也。見？字下。</段玉裁注>
<許慎釋>？象？形。</許慎釋>
<段玉裁注>？形各本作？形。今依《韵會》本正。？者，頭之會。腦之葢也。頭髓在？中。故？曰腦葢。？字上開。象小兒？不合。故曰象形。頭髓不可象。故言其比箸於鬊與？。以三字會意。奴？切。古音當在三部。〈𦒱工記〉作？。乃譌體。俗作腦。</段玉裁注>
</內容>

<說文字頭>卬</說文字頭>
<內容>
<許慎釋>望也。</許慎釋>
<段玉裁注>鉉無也。非。卬與仰義別。仰訓舉。卬訓望。今則仰行而卬廢。且多改卬爲仰矣。〈小雅〉車舝曰。高山卬止。箋云：卬慕。過秦論。常以十倍之地。百萬之衆。卬關而攻秦。俗本作叩、作仰。皆字誤、聲誤耳。〈晉語〉「如川然。有原。以御浦而後大。孔晁本作卬浦。牛亮反。言川仰浦而大。人仰教而成。《廣雅》「仰，恃也。仰亦卬之誤。〈大雅〉〔傳〕曰：？？卬卬、盛皃。引伸之義也。〈釋詁〉、《毛傳》皆曰。卬，我也。語言之叚借也。</段玉裁注>
<許慎釋>欲有所庶及也。从匕卪。</許慎釋>
<段玉裁注>匕同比。庶及意。庶及猶庶幾也。卪者，其欲庶及之所也。伍岡切。十部。亦讀去聲。</段玉裁注>
<許慎釋>《詩》曰：高山卬止。</許慎釋>
</內容>

<說文字頭>㔬</說文字頭>
<內容>
<許慎釋>高也。</許慎釋>
<段玉裁注>《論語》「如有所立。卓爾。凡言卓犖、謂殊絕也。亦作卓躒。按稽部？、特止也。〈辵部〉逴，遠也。〈人部〉倬、箸大也。皆一義之引伸。覲禮。匹馬卓上。九馬隨之。注：卓讀如卓王孫之卓。卓猶旳也。以素旳一馬爲上。素旳一馬、謂白馬也。鄭意白馬出衆故謂之卓。《史記》多叚淖爲卓。</段玉裁注>
<許慎釋>早匕爲卓。</許慎釋>
<段玉裁注>此上當有從匕早三字。匕同比。早比之、則高出於後比之者矣。</段玉裁注>
<許慎釋>匕卪爲？。皆同意。</許慎釋>
<段玉裁注>意舊作義。今正。此與凡云某與某同、意同也。竹角切，古音在二部。</段玉裁注>
</內容>

<說文字頭><img src="385B-01">卓</img></說文字頭>
<內容>
<許慎釋>古文㔬。</許慎釋>
<段玉裁注>漢隸及今隸从⺊。用古文而小篆廢矣。又疑古文恐是篆文之誤。</段玉裁注>
</內容>

<說文字頭>艮</說文字頭>
<內容>
<許慎釋>很也。</許慎釋>
<段玉裁注>很者，不聽從也。一曰行難也。一曰？也。易傳曰。艮，止也。止可兼很三義。許不依孔子訓止者。止、下基也。足也。孔子取其引伸之義。許說字之書。嫌云止則義不明審。故易之。此字書與說經有不同。實無二義也。《方言》曰：艮，堅也。《釋名》曰：艮，限也。</段玉裁注>
<許慎釋>从匕目。</許慎釋>
<段玉裁注>會意。古恨切，十三部。</段玉裁注>
<許慎釋>匕目。</許慎釋>
<段玉裁注>逗。</段玉裁注>
<許慎釋>猶目相匕。</許慎釋>
<段玉裁注>目相匕卽目相比。謂若怒目相視也。</段玉裁注>
<許慎釋>不相下也。</許慎釋>
<段玉裁注>很之意也。</段玉裁注>
<許慎釋>易曰。艮其限。</許慎釋>
<段玉裁注>艮九三爻辭。獨引艮其限者，以限與艮音義皆同也。</段玉裁注>
<許慎釋>匕目爲？。匕</許慎釋>
<段玉裁注>音化。</段玉裁注>
<許慎釋>目爲眞。</許慎釋>
<段玉裁注>亦言二字同意。</段玉裁注>
</內容>
<重文>文九<段玉裁注>惟匙取匕飯之意。以下皆取比敘之意。</段玉裁注>　　重一</重文>
<說文字頭>从</說文字頭>
<內容>
<許慎釋>相聽也。</許慎釋>
<段玉裁注>聽者，聆也。引伸爲相許之偁。言部曰。許，聽也。按从者今之從字。從行而从廢矣。《周禮》司儀。客？拜辱於朝。陸德明本如此。許書凡云从某。大徐作从。小徐作從。江氏聲曰。作从者是也。以類相與曰从。</段玉裁注>
<許慎釋>从二人。</許慎釋>
<段玉裁注>疾容切。九部。以今音言之。从亦可去聲。</段玉裁注>
<許慎釋>凡从之屬皆从从。</許慎釋>
</內容>

<說文字頭>從</說文字頭>
<內容>
<許慎釋>隨行也。</許慎釋>
<段玉裁注>以从辵。故云隨行。〈齊風〉：並驅從兩肩兮。傳曰。從，逐也。逐亦隨也。〈釋詁〉曰：從，自也。其引伸之義也。又引伸訓順。春秋經從祀先公。《左傳》曰順祀先公。是從訓順也。《左傳》「使亂大從。王肅曰。從，順也。《左傳》「大伯不從。是以不嗣。謂不肎順其長幼之次也。引伸爲主從、爲從横、爲操從。亦假縱爲之。</段玉裁注>
<許慎釋>从从辵。</許慎釋>
<段玉裁注>舊作辵从。今正。从辵者，隨行也。主从不主辵。故不入〈辵部〉。</段玉裁注>
<許慎釋>从亦聲。</許慎釋>
<段玉裁注>慈用切。九部。按大徐以去韵別於平韵。非也。當疾容切。</段玉裁注>
</內容>

<說文字頭>幷</說文字頭>
<內容>
<許慎釋>相从也。</許慎釋>
<段玉裁注>从舊作從。今正。合也。兼也。</段玉裁注>
<許慎釋>从从，幵聲。</許慎釋>
<段玉裁注>府盈切，十一部。</段玉裁注>
<許慎釋>一曰从持二干爲？。</許慎釋>
<段玉裁注>干舊奪。今依《韵會》本補。上言形聲。此言會意。干、經典用爲竿。如孑孑干旄是也。二人持二竿。是人持一竿。幷合之意。或曰。當出？篆。解云：？或从人。人持二干爲？。人持二干爲？者，猶又持二禾爲兼也。俗幷字之所本也。漢隷作幷。</段玉裁注>
</內容>
<重文>文三</重文>
<說文字頭>比</說文字頭>
<內容>
<許慎釋>密也。</許慎釋>
<段玉裁注>今韵平上去入四聲皆錄此字。要宻義足以？之。其本義謂相親密也。餘義俌也、及也、次也、校也、例也、類也、頻也、擇善而從之也、阿黨也。皆其所引伸。許書無篦字。古衹作比。見〈蒼頡篇〉、《釋名》、《漢書》匈奴傳。《周禮》或叚比爲庀。</段玉裁注>
<許慎釋>二人爲从。反从爲比。</許慎釋>
<段玉裁注>猶反人爲匕也。毗二切，按四聲俱收。其義本一。其音強分耳。唐人《詩》多讀入聲者。十五部。</段玉裁注>
<許慎釋>凡此之屬皆从比。</許慎釋>
</內容>

<說文字頭><img src="386A-01">夶</img></說文字頭>
<內容>
<許慎釋>古文比。</許慎釋>
<段玉裁注>按葢从二大也。二大者，二人也。</段玉裁注>
</內容>

<說文字頭>毖</說文字頭>
<內容>
<許慎釋>愼也。</許慎釋>
<段玉裁注>〈釋詁〉曰：毖，愼也。〈大雅〉：爲謀爲毖。〔傳〕曰：毖，愼也。</段玉裁注>
<許慎釋>从比，必聲。</許慎釋>
<段玉裁注>兵媚切，古音如必。十二部。</段玉裁注>
<許慎釋>〈周書〉曰：無毖于卹。</許慎釋>
<段玉裁注>大誥文。某氏傳云：無勞於憂。</段玉裁注>
</內容>
<重文>文二　　重一</重文>
<說文字頭>北</說文字頭>
<內容>
<許慎釋>？也。</許慎釋>
<段玉裁注>乖者，戾也。此於其形得其義也。軍奔曰北。其引伸之義也。謂背而走也。韋昭注《國語》曰：北者，古之背字。又引伸之爲北方。《尙書大傳》、《白虎通》、漢律曆志皆言北方、伏方也。陽氣在下。萬物伏藏。亦乖之義也。</段玉裁注>
<許慎釋>从二人相背。</許慎釋>
<段玉裁注>博墨切，一部。</段玉裁注>
<許慎釋>凡北之屬皆从北。</許慎釋>
</內容>

<說文字頭>冀</說文字頭>
<內容>
<許慎釋>北方州也。</許慎釋>
<段玉裁注>《周禮》曰：河內曰冀州。《爾雅》曰：兩河閒曰冀州。據許說是北方名冀。而因以名其州也。叚借爲望也，幸也。葢以冀同覬也。覬者，𣢆幸也。</段玉裁注>
<許慎釋>从北，異聲。</許慎釋>
<段玉裁注>几利切，古音在一部。</段玉裁注>
</內容>
<重文>文二</重文>
<說文字頭>𠀉</說文字頭>
<內容>
<許慎釋>土之高也。</許慎釋>
<段玉裁注>大司徒注曰：土高曰𠀉。</段玉裁注>
<許慎釋>非人所爲也。</許慎釋>
<段玉裁注>〈釋𠀉〉曰。非人爲之𠀉。謂非人力所爲也。</段玉裁注>
<許慎釋>从北、从一。</許慎釋>
<段玉裁注>會意。去鳩切。古音在一部。讀如欺。漢時讀入今之尤韵。故《禮記》嫌名注曰：宇與禹、𠀉與區之類。漢時區亦去鳩切也。</段玉裁注>
<許慎釋>一，地也。</許慎釋>
<段玉裁注>釋从一之意。</段玉裁注>
<許慎釋>人凥在丠南。故从北。</許慎釋>
<段玉裁注>釋从北之意。</段玉裁注>
<許慎釋>中之凥在昆侖東南。</許慎釋>
<段玉裁注>昆侖下當有𠀉字。嫌人居不必在𠀉南。故言倉頡造字之初取意於此。</段玉裁注>
<許慎釋>一曰四方高中央下爲𠀉。</許慎釋>
<段玉裁注>《淮南》墬形訓注曰：四方而高曰𠀉。</段玉裁注>
<許慎釋>象形。</許慎釋>
<段玉裁注>與上會意別。</段玉裁注>
<許慎釋>凡丠之屬皆从丠。</許慎釋>
</內容>

<說文字頭><img src="386B-01">㘳</img></說文字頭>
<內容>
<許慎釋>古文从土。</許慎釋>
<段玉裁注>从土猶从一。</段玉裁注>
</內容>

<說文字頭>虚</說文字頭>
<內容>
<許慎釋>大丠也。昆侖丠謂之昆侖虚。</許慎釋>
<段玉裁注>昆侖𠀉、𠀉之至大者也。〈釋水〉曰：河出昆侖虚。海內西經曰。海內昆侖之虚在西北。帝之下都。卽〈西山經〉昆侖之𠀉。實惟帝之下都也。〈水部〉曰：泑津在昆侖虚下。按虚者，今之墟字。猶昆侖今之崐崘字也。虚本謂大𠀉。大則空曠。故引伸之爲空虚。如魯、少皞之虚。衞、顓頊之虚。陳、大皞之虚。鄭、祝融之虚。皆本帝都。故謂之虚。又引伸之爲凡不實之稱。〈邶風〉：其虚其邪。毛曰。虚，虚也。謂此虚字乃謂空虚。非𠀉虚也。一字有數義數音。則訓詁有此例。如許書巳，巳也。謂此辰巳之字。其義爲巳甚也。虚訓空。故𠀉亦訓空。如《漢書》𠀉亭是。自學者䍐能會通。乃分用墟虚字。別休居邱於二切。而虚之本義廢矣。</段玉裁注>
<許慎釋>古者，九夫爲井。四井爲邑。四邑爲丠。丠謂之虗。</許慎釋>
<段玉裁注>此又引小司徒職文。言𠀉亦名虗。皆說虗篆从𠀉之意也。𠀉虚語之轉。易𦫵九三。𦫵虚邑。馬云：虚，𠀉也。虚猶聚也，居也。引伸爲虚落。今作墟。〈庸風〉：𦫵彼虗矣。〔傳〕曰：虚、漕虚也。</段玉裁注>
<許慎釋>从丠，虍聲。</許慎釋>
<段玉裁注>邱如切，又朽居切。五部。</段玉裁注>
</內容>

<說文字頭>屔</說文字頭>
<內容>
<許慎釋>反頂受水丠也。</許慎釋>
<段玉裁注>〈釋𠀉〉曰。水潦所止、泥𠀉。《釋文》曰：依字又作屔。郭云：頂上洿下者。孔子世家。叔梁紇與顏氏女禱於尼𠀉。得孔子。生而首上圩頂。故因名曰𠀉。字仲尼。按《白虎通》曰：孔子反宇。是謂尼𠀉。德澤所興。藏元通流。葢頂似尼𠀉。故以類命爲象。屔是正字。泥是古通用字。尼是假借字。水潦所止是爲泥淖。《儀禮》注曰：淖者，和也。劉瓛述張禹之說。仲者，中也。尼者，和也。孔子有中和之德。故曰仲尼。張固從泥淖得解。《顏氏家訓》乃曰。至如仲尼居三字之中。兩字非體。《三蒼》尼旁益𠀉。《說文》尸下施几。如此之類。何由可從。玉裁謂。若言駭俗則難依。若言古義則不可不知也。又漢𥓓有作仲泥者。淺人深非之。豈知其合古義哉。</段玉裁注>
<許慎釋>从丠、从泥省。</許慎釋>
<段玉裁注>不但曰尼聲、必曰从泥省者，說水潦所止之意也。</段玉裁注>
<許慎釋>泥亦聲。</許慎釋>
<段玉裁注>奴低切，十五部。</段玉裁注>
</內容>
<重文>文三　　重一</重文>
<說文字頭>㐺</說文字頭>
<內容>
<許慎釋>眾立也。</許慎釋>
<段玉裁注>《玉篇》作衆也。</段玉裁注>
<許慎釋>从三人。</許慎釋>
<段玉裁注>會意。《國語》曰：人三爲衆。</段玉裁注>
<許慎釋>凡㐺之屬皆从㐺。讀若欽崟。</許慎釋>
<段玉裁注>〈山部〉曰。崟、山之岑崟也。欽崟、葢卽岑崟。《公羊傳》及〈上林賦〉又皆有嶔巖字。㐺讀如崟。魚音切，七部。</段玉裁注>
</內容>

<說文字頭>眾</說文字頭>
<內容>
<許慎釋>多也。从㐺目。衆意。</許慎釋>
<段玉裁注>之仲切。九部。古平聲。</段玉裁注>
</內容>

<說文字頭>聚</說文字頭>
<內容>
<許慎釋>會也。</許慎釋>
<段玉裁注>《公羊傳》曰：會猶冣也。注云：冣，聚也。按冖部曰。冣，積也。積以物言。聚以人言。其義通也。古亦叚埾爲聚。</段玉裁注>
<許慎釋>从㐺，取聲。</許慎釋>
<段玉裁注>才句切，古音在四部。</段玉裁注>
<許慎釋>一曰邑落曰聚。</許慎釋>
<段玉裁注>平帝紀。立學官。郡國曰學。縣（⿰県系）道邑侯曰校。鄕曰庠。聚曰序。張晏曰。聚、邑落名也。韋昭曰。小鄕曰聚。按邑落、謂邑中村落。</段玉裁注>
</內容>

<說文字頭>臮</說文字頭>
<內容>
<許慎釋>衆與䛐也。</許慎釋>
<段玉裁注>與詞各本誤倒。今依《廣韵》正。衆與者，多與也。所與非一人也。詞者，意內言外之謂。或假洎爲之。如鄭《詩》諩偁無逸爰洎小人是也。亦假曁爲之。如《公羊傳》及者何。與也。會及曁、皆與也。曁猶曁曁也。〈釋詁〉曰：曁，與也。釋訓曰。曁、不及也。按不及，及也。卽《公羊》所謂猶曁曁也。</段玉裁注>
<許慎釋>从㐺，自聲。</許慎釋>
<段玉裁注>其冀切，按冀當作洎。十五部。</段玉裁注>
<許慎釋>〈虞書〉曰：</許慎釋>
<段玉裁注>虞當作唐。說見〈禾部〉。</段玉裁注>
<許慎釋>臮咎繇。</許慎釋>
<段玉裁注>〈堯典〉文。今書作曁。</段玉裁注>
</內容>

<說文字頭><img src="387B-01">𡮧</img></說文字頭>
<內容>
<許慎釋>古文臮。</許慎釋>
<段玉裁注>此篆轉寫既久。今不可得其會意形聲。姑從宋本作。</段玉裁注>
</內容>
<重文>文四　　重一</重文>
<說文字頭>𡈼</說文字頭>
<內容>
<許慎釋>善也。从人士。</許慎釋>
<段玉裁注>會意。他鼎切，十一部。</段玉裁注>
<許慎釋>士。</許慎釋>
<段玉裁注>逗。</段玉裁注>
<許慎釋>事也。</許慎釋>
<段玉裁注>說从士之意。人各事其事、是善也。</段玉裁注>
<許慎釋>一曰象物出地挺生也。</許慎釋>
<段玉裁注>壬挺曡韵。此說象形。與前說別。上象挺出形。下當是土字也。古土與士不甚可分如此。</段玉裁注>
<許慎釋>凡壬之屬皆从壬。</許慎釋>
</內容>

<說文字頭>徵</說文字頭>
<內容>
<許慎釋>召也。</許慎釋>
<段玉裁注>召者，𧦝也。《周禮》司市典祀注、〈鄕飮〉酒禮注、〈鄕射禮〉注皆曰。徵，召也。按徵者，證也。驗也。有證驗、斯有感召。有感召、而事以成。故〈士昏禮〉注、〈禮運〉注又曰。徵，成也。依文各解。義則相通。</段玉裁注>
<許慎釋>从壬、从微省。</許慎釋>
<段玉裁注>會意。微卽？也。陟陵切，六部。</段玉裁注>
<許慎釋>壬微爲徵。</許慎釋>
<段玉裁注>嫌上文未顯。故又明之。已上九字各本譌奪不可讀。今補正。</段玉裁注>
<許慎釋>行於微而聞達者卽徵也。</許慎釋>
<段玉裁注>聞各本作文。今依《韵會》訂。又說壬微之意。言行於隱微而聞達挺箸於外。是乃感召之意也。</段玉裁注>
</內容>

<說文字頭><img src="387B-02">𢾷</img></說文字頭>
<內容>
<許慎釋>古文。</許慎釋>
</內容>

<說文字頭>朢</說文字頭>
<內容>
<許慎釋>月滿也。</許慎釋>
<段玉裁注>此與望各字。望从朢省聲。今則望專行而朢廢矣。</段玉裁注>
<許慎釋>與日相望。</許慎釋>
<段玉裁注>以曡韵爲訓。原象曰。日兆月、而月乃有光。人自地視之。惟於朢得見其光之盈。朔則日之兆月、其光嚮日下。民不可得見。餘以側見而闕。</段玉裁注>
<許慎釋>佀朝君。</許慎釋>
<段玉裁注>似各本譌以。今正。《韵會》作月望日。如臣朝君於廷。此釋从臣、从壬之意也。</段玉裁注>
<許慎釋>从月、从臣、从任。</許慎釋>
<段玉裁注>合三字會意。不入月部者，古文以从臣壬見尊君之義。故箸之。無放切，十部。</段玉裁注>
<許慎釋>壬、朝廷也。</許慎釋>
<段玉裁注>說此壬爲廷之叚借字。與壬本義別。</段玉裁注>
</內容>

<說文字頭><img src="387B-03">𦣠</img></說文字頭>
<內容>
<許慎釋>古文朢省。</許慎釋>
<段玉裁注>《大玄》𧭅作𧩆（⿰言𦣠）。亦古文也。</段玉裁注>
</內容>

<說文字頭>㸒</說文字頭>
<內容>
<許慎釋>近求也。</許慎釋>
<段玉裁注>近求、浸淫之意也。小徐無近字。《廣韵》曰：。貪也。</段玉裁注>
<許慎釋>从爪壬。</許慎釋>
<段玉裁注>會意。余箴切，七部。</段玉裁注>
<許慎釋>爪壬。</許慎釋>
<段玉裁注>舊奪爪字，今補。</段玉裁注>
<許慎釋>徼幸也。</許慎釋>
<段玉裁注>爪壬言挺其爪𡚶有所取。徼幸之意。</段玉裁注>
</內容>
<重文>文四　　重二</重文>
<說文字頭>重</說文字頭>
<內容>
<許慎釋>厚也。</許慎釋>
<段玉裁注>？者，？也。厚斯重矣。引伸之爲鄭重、重曡。古衹平聲。無去聲。</段玉裁注>
<許慎釋>从壬，東聲。</許慎釋>
<段玉裁注>柱用切，九部。</段玉裁注>
<許慎釋>凡重之重皆从重。</許慎釋>
</內容>

<說文字頭>量</說文字頭>
<內容>
<許慎釋>稱輕重也。</許慎釋>
<段玉裁注>稱者，銓也。漢志曰。量者，所以量多少也。衡權者，所以均物平輕重也。此訓量爲稱輕重者。有多少斯有輕重。視其多少可辜搉其重輕也。其字之所以从重也。引伸之凡料理曰量。凡所容受曰量。</段玉裁注>
<許慎釋>从重省。曏省聲。</許慎釋>
<段玉裁注>吕張切。十部。按亦去聲。</段玉裁注>
</內容>

<說文字頭><img src="388A-01">𨤥</img></說文字頭>
<內容>
<許慎釋>古文。</許慎釋>
</內容>
<重文>文二　　重一</重文>
<說文字頭>臥</說文字頭>
<內容>
<許慎釋>伏也。</許慎釋>
<段玉裁注>伏大徐作休。誤。臥與寑異。寑於牀。《論語》寢不尸是也。臥於几。《孟子》隱几而臥是也。臥於几。故曰伏。尸篆下曰象臥之形是也。此析言之耳。統言之則不別。故宀部曰寑者臥也。《曲禮》云：寢毋伏。則謂寢於牀者毋得俯伏也。引伸爲凡休息之偁。</段玉裁注>
<許慎釋>从人臣。取其伏也。</許慎釋>
<段玉裁注>臣下曰。象屈服之形。故以人臣會意。吾貨切，十七部。</段玉裁注>
<許慎釋>凡臥之屬皆从臥。</許慎釋>
</內容>

<說文字頭>監</說文字頭>
<內容>
<許慎釋>臨下也。</許慎釋>
<段玉裁注>〈小雅〉〔毛傳〕：監，視也。許書。𥌈，視也。監、臨下也。古字少而義晐。今字多而義別。監與鑒互相假。</段玉裁注>
<許慎釋>从臥，䘓省聲。</許慎釋>
<段玉裁注>古銜切，八部。</段玉裁注>
</內容>

<說文字頭><img src="388A-02">𧨭</img></說文字頭>
<內容>
<許慎釋>古文監。从言。</許慎釋>
<段玉裁注>會意。</段玉裁注>
</內容>

<說文字頭>臨</說文字頭>
<內容>
<許慎釋>監也。</許慎釋>
<段玉裁注>各本作監臨也。乃複字未刪（⿰刂）而又倒之。今正。</段玉裁注>
<許慎釋>从臥，品聲。</許慎釋>
<段玉裁注>力尋切，七部。</段玉裁注>
</內容>

<說文字頭><img src="388A-03">䭆</img></說文字頭>
<內容>
<許慎釋>楚謂小兒嬾䭆。</許慎釋>
<段玉裁注>《玉篇》作楚人謂小嬾曰䭆。此有兒。衍字也。</段玉裁注>
<許慎釋>从臥食。</許慎釋>
<段玉裁注>會意。尼厄切，十六部。</段玉裁注>
</內容>
<重文>文四　　重一</重文>
<說文字頭>身</說文字頭>
<內容>
<許慎釋>躳也。</許慎釋>
<段玉裁注>呂部曰。躳，身也。二字爲互訓。躳必入呂部者。躳謂身之傴。主於脊骨也。</段玉裁注>
<許慎釋>从人，申省聲。</許慎釋>
<段玉裁注>大徐作象人之身。从人、𠂆聲。按此語先後失倫。𠂆古音在十六部。非聲也。今依《韵會》所據小徐本正。《韵會》从人之上有象人身三字。亦非也。𦥔、籒作𢑚。故从其省爲聲。失人切，十二部。</段玉裁注>
<許慎釋>凡身之屬皆从身。</許慎釋>
</內容>

<說文字頭>軀</說文字頭>
<內容>
<許慎釋>體也。</許慎釋>
<段玉裁注>體者，十二屬之總名也。可區而別之。故曰軀。</段玉裁注>
<許慎釋>从身，區聲。</許慎釋>
<段玉裁注>豈俱切，古音在四部。</段玉裁注>
</內容>
<重文>文二</重文>
<說文字頭>㐆</說文字頭>
<內容>
<許慎釋>歸也。</許慎釋>
<段玉裁注>曡韵爲訓。</段玉裁注>
<許慎釋>从反身。</許慎釋>
<段玉裁注>此如反人爲匕、反从爲比。於機切，十五部。</段玉裁注>
<許慎釋>凡㐆之屬皆从㐆。</許慎釋>
</內容>

<說文字頭>殷</說文字頭>
<內容>
<許慎釋>作樂之盛偁殷。</許慎釋>
<段玉裁注>此殷之本義也。如易豫象傳是。引伸之爲凡盛之偁。又引伸之爲大也。又引伸之爲衆也。又引伸之爲正也，中也。</段玉裁注>
<許慎釋>从㐆殳。</許慎釋>
<段玉裁注>依《廣韵》訂。樂者，樂其所自成。故从㐆。殳者，干戚之類。所以舞也。不入殳部者，義主於㐆也。於身切。古音十三部。《廣韵》於斤切是也。</段玉裁注>
<許慎釋>易曰。殷薦之上帝。</許慎釋>
<段玉裁注>豫象傳曰。雷出地奮豫。先王以作樂崇德。殷薦之上帝。以配祖𦒱。鄭注：王者功成作樂。以文得之者作籥舞。以武得之者作萬舞。各充其德而爲制。祀天地以配祖𦒱者。使與天同饗其功也。</段玉裁注>
</內容>
<重文>文二</重文>
<說文字頭>衣</說文字頭>
<內容>
<許慎釋>依也。</許慎釋>
<段玉裁注>曡韵爲訓。依者，倚也。衣者，人所倚以蔽體者也。</段玉裁注>
<許慎釋>上曰衣。下曰常。</許慎釋>
<段玉裁注>常、下帬也。</段玉裁注>
<許慎釋>象覆二人之形。</許慎釋>
<段玉裁注>孫氏星衍曰。當作二？。？、古文肱也。玉裁謂。自〈人部〉至此部及下文老部、尸部字皆从人。衣篆非從人。則無由次此。故楚金疑義篇作？。云《說文》字體與小篆有異。今人小篆作？。乃是變體求工耳。下文表襲袤裔四古文皆从？。則知古文从二人也。今人作卒字亦从二人。何以云覆二人也。云覆二人則貴賤皆覆。上下有服而覆同也。於稀切，十五部。</段玉裁注>
<許慎釋>凡衣之屬皆从衣。</許慎釋>
</內容>

<說文字頭>裁</說文字頭>
<內容>
<許慎釋>制衣也。</許慎釋>
<段玉裁注>刀部曰。制者，裁也。二字爲轉注：《韓非子》曰：管仲善制割。賓胥無善削縫。隰朋善純緣。制割者，前裁之謂也。裁者，衣之始也。引伸爲裁度、風裁。</段玉裁注>
<許慎釋>从衣，？聲。</許慎釋>
<段玉裁注>昨哉切，一部。</段玉裁注>
</內容>

<說文字頭>袞</說文字頭>
<內容>
<許慎釋>天子亯先王。</許慎釋>
<段玉裁注>句。</段玉裁注>
<許慎釋>卷龍繡於下常。</許慎釋>
<段玉裁注>句。《周禮》司服曰。王之吉服。享先王則衮冕。鄭仲師云：衮、卷龍衣也。〈豳風〉「衮衣繡裳。傳曰。衮衣、卷龍衣也。卷龍謂龍拳曲。《禮記》衮衣字皆作卷。鄭於〈王制〉釋之曰。卷、俗讀也。其通則曰衮。葢衮與卷古音同。故記假卷爲衮也。鄭云：周制以日月星辰畫於旌旗。而冕服九章。初一曰龍。次二曰山。次三曰華蟲。次四曰火。次五曰宗彝。皆畫於衣。次六曰藻。次七曰粉米。次八曰黼。次九曰黻。皆繡於裳。則衮之衣五章。裳四章。凡九也。許於糸部引書山龍華蟲作繪云：會五采繡也。此又云繡龍於裳。其釋黺則曰畫粉也。皆與鄭正相反。葢鄭說未出以前。許所據之說多不可攷矣。</段玉裁注>
<許慎釋>幅一龍。蟠阿上鄕。</許慎釋>
<段玉裁注>鄕今向字。小徐作卿。誤。幅一龍、謂每幅一龍也。凡裳前三幅。後四幅。然則繡龍者七與。蟠阿、曲皃也。上鄕、所謂升龍也。鄭注覲禮云：上公衮無陞龍。然則惟天子衮有升龍也。龍曲體而卬首。故曰蟠阿上鄕。《白虎通》引傳云：天子升龍。諸侯降龍。賈公彥云：此據衣服言。若旌旗則諸侯畫交龍。一象其升。一象其下復。</段玉裁注>
<許慎釋>从衣，㕣聲。</許慎釋>
<段玉裁注>㕣見口部及〈水部〉「古文沇州字也。衮以爲聲。故《禮記》作卷。荀卿作？。王純𥓓以衮爲衮州字。各本作公聲。篆體作？。公與衮雖雙聲。非同部。今正。按《爾雅音義》曰。衮、《說文》云从衣从㕣。㕣羊耎反。或云从公衣。从㕣當作㕣聲。或云从公衣五字非許語也。許明云天子衣矣。十四部。</段玉裁注>
</內容>

<說文字頭><img src="389A-01">𧝑</img></說文字頭>
<內容>
<許慎釋>丹縠衣也。</許慎釋>
<段玉裁注>縠、細絹也。〈庸風〉：瑳兮瑳兮。其之展也。《毛詩傳》「禮有展衣者。以丹縠爲衣。馬融從之。許說同。先後鄭注《周禮》及劉氏《釋名》皆云：展衣白。後鄭云：展衣以禮見王及賔客之服。字當爲襢。襢之言亶。亶，誠也。按《詩》、《周禮》作展。叚借字也。〈玉藻〉、襍記作襢。後鄭從之。許作？。漢禮家文字不同如此。</段玉裁注>
<許慎釋>从衣，㠭聲。</許慎釋>
<段玉裁注>知扇切，十四部。</段玉裁注>
</內容>

<說文字頭>褕</說文字頭>
<內容>
<許慎釋>褕翟。</許慎釋>
<段玉裁注>逗。二字舊刪（⿰刂）褕字。今依《毛詩》補。</段玉裁注>
<許慎釋>羽飾衣。</許慎釋>
<段玉裁注>〈庸風〉：玼兮玼兮。其之翟也。《毛傳》曰：翟、揄狄、闕狄。羽飾衣也。《釋文》揄字又作褕。狄字又作翟。依《說文》則《毛傳》本作褕、作翟也。羽部曰。翟山雉。其衣曰褕翟、闕翟。故知爲羽飾衣也。毛、許云羽飾衣。未詳其制。內司服。褘衣、揄狄、闕狄。〈玉藻〉之記同。鄭仲師云：揄狄、闕狄畫羽飾。則釋爲畫。後鄭謂褘、揄卽《爾雅》之翬雉、搖雉字。狄卽翟字。翬衣搖翟皆刻繒爲之形。而采畫之。箸於衣以爲飾。因以爲名。闕翟刻而不畫。後鄭與毛異。亦與大鄭異。葢毛、許謂褘褕闕爲衣服之名。褕闕系以翟故釋爲羽飾。褕者正字。揄者叚借字也。後鄭則謂揄者叚借字。搖者正字也。許無搖雉之說。鄭不取褕字。然搖與翟、十四雉中二雉之名。經何不言搖衣。而偁搖又言翟也。其說似尚當審定矣。</段玉裁注>
<許慎釋>从衣，兪聲。</許慎釋>
<段玉裁注>羊朱切，古音在四部。</段玉裁注>
<許慎釋>一曰直裾謂之襜褕。</許慎釋>
<段玉裁注>《方言》「襜褕、江《淮南》楚謂之𧝎褣。自關而西謂之襜褕。《釋名》「荆州謂襌衣曰布䙱。亦曰襜褕。言其襜襜弘裕也。師古注《急就篇》及〈雋不疑傳〉曰。直裾襌衣也。《史記索隱》曰：謂非正朝衣。如婦人服也。</段玉裁注>
</內容>

<說文字頭>袀</說文字頭>
<內容>
<許慎釋>玄服也。</許慎釋>
<段玉裁注>各本無此篆。而袗篆下云玄服也。葢誤合二爲一。正與〈鼎部〉鼏鼏同。今依《文𨕖》〈閒居賦〉服以齊玄李善注所引《說文》正。《左傳》⺊偃曰。童謠云：袀服振振。服䖍曰。袀服黑服也。〈吳都賦〉：六軍袀服。劉注曰：袀、皁服也。〈士昏禮〉「女從者畢（）袀玄。袀玄言衣色。〈月令〉「孟冬乘玄路。鄭云：今〈月令〉作袗。似當爲袀。聲之誤也。按今〈士昏禮〉、〈月令〉袀皆譌作袗。知其字形相近易誤矣。又鄭釋士昏、杜釋《左傳》皆釋袀爲同。此謂袀卽均之假借字耳。</段玉裁注>
<許慎釋>从衣，匀聲，讀若均。</許慎釋>
<段玉裁注>李善引《說文》音均。葢有讀若均三字也。十二部。《廣韵》居匀切。</段玉裁注>
</內容>

<說文字頭>袗</說文字頭>
<內容>
<許慎釋>襌衣也。</許慎釋>
<段玉裁注>各本作玄服也。今按《論語》「當暑紾絺綌。陸云：本又作袗。下《曲禮注》引《論語》作袗。孔安國曰。暑則單服。〈玉藻〉：振絺綌。不入公門。鄭云：振讀爲袗。袗，襌也。依此二注定其解。</段玉裁注>
<許慎釋>一曰盛服。</許慎釋>
<段玉裁注>㐱本訓稠髮。凡㐱聲字多爲濃重。〈上林賦〉「磐石裖崖。孟康曰。裖、䂦致也。以石致川之廉也。是裖與㐱稹字義同。《孟子》：被袗衣。袗衣亦當謂盛服。趙云畫衣者不得其說。姑依〈皋陶謨〉作繪言之耳。然則袗亦可訓盛服。若大徐作玄服。小徐作袨服。引鄒陽上書袨服釋之。當是脫誤之後改玄爲袨。傳會成說。武力鼎士袨服叢臺之下。服䖍以大盛玄黃服釋之。不知袨本玄之異字。武士玄服、卽所謂六軍袀服也。</段玉裁注>
<許慎釋>从衣，㐱聲。</許慎釋>
<段玉裁注>之忍切，十三部。</段玉裁注>
</內容>

<說文字頭>裖</說文字頭>
<內容>
<許慎釋>袗或从辰。</許慎釋>
</內容>

<說文字頭><img src="389B-01">𧘝</img></說文字頭>
<內容>
<許慎釋>上衣也。</許慎釋>
<段玉裁注>上衣者，衣之在外者也。《論語》「當暑袗絺綌。必表而出之。孔曰。加上衣也。皇云：若在家則裘葛之上亦無別加衣。若出行接賓客皆加上衣。當暑絺綌可單。若出不可單。則必加上衣也。嫌暑熱不加。故特明之。〈玉藻〉：表裘不入公門。鄭曰。表裘、外裘也。（外裘今本作外衣誤）禪絺綌、外裘二者形且褻。皆當表之乃出。引伸爲凡外箸之稱。</段玉裁注>
<許慎釋>从衣毛。</許慎釋>
<段玉裁注>會意。毛亦聲也。陂矯切，二部。</段玉裁注>
<許慎釋>古者，衣裘。故㠯毛爲表。</許慎釋>
<段玉裁注>說从衣毛之意也。古者，衣裘、謂未有麻絲。衣羽皮也。衣皮時毛在外。故裘之制毛在外。以衣毛製爲表字。示不忘（⿱亾心）古。</段玉裁注>
</內容>

<說文字頭><img src="390A-01">𧞧</img></說文字頭>
<內容>
<許慎釋>古文表。从麃（⿸鹿火）。</許慎釋>
<段玉裁注>麃（⿸鹿火）聲。</段玉裁注>
</內容>

<說文字頭>裏</說文字頭>
<內容>
<許慎釋>衣內也。</許慎釋>
<段玉裁注>引伸爲凡在內之偁。</段玉裁注>
<許慎釋>从衣，里聲。</許慎釋>
<段玉裁注>良止切，一部。</段玉裁注>
</內容>

<說文字頭>襁</說文字頭>
<內容>
<許慎釋>負兒衣。从衣，強聲。</許慎釋>
<段玉裁注>居㒳切，按古繈緥字从糸不从衣。淺人不得其解。而增襁篆於此。叚令許有此字。當與𧝐篆爲類矣。當刪（⿰刂）。說詳糸部。</段玉裁注>
</內容>

<說文字頭>襋</說文字頭>
<內容>
<許慎釋>衣領也。</許慎釋>
<段玉裁注>領者，頸項也。因以爲衣在頸之名。〈魏風〉：要之襋之。《毛傳》曰：要，要也。襋，領也。按裳之上曰要。衣之上曰領。皆以人體名之也。〈士喪禮〉云：襚者左執領。右執要。</段玉裁注>
<許慎釋>从衣，棘聲。</許慎釋>
<段玉裁注>棘之言亟也。領爲衣之亟者。故曰襋。己力切。一部。亦作？。</段玉裁注>
<許慎釋>《詩》曰：要之襋之。</許慎釋>
</內容>

<說文字頭>襮</說文字頭>
<內容>
<許慎釋>黼領也。</許慎釋>
<段玉裁注>白與黑相次文謂之黼。黼領、刺黼文於領也。〈唐風〉「素衣朱襮。〈釋器〉曰：黼領謂之襮。《毛傳》曰：襮，領也。諸矦繡黼丹朱中衣。箋云：繡當爲綃。綃黼丹朱中衣。中衣以綃黼爲領、丹朱爲純也。按或借爲表㬥字云表襮。</段玉裁注>
<許慎釋>从衣，㬥聲。</許慎釋>
<段玉裁注>蒲沃切，三部。</段玉裁注>
<許慎釋>《詩》曰：素衣朱襮。</許慎釋>
</內容>

<說文字頭>褗</說文字頭>
<內容>
<許慎釋>褗領也。</許慎釋>
<段玉裁注>三字句。褗領各本譌䙔領。字之誤也。今正。《方言》曰：衱謂之褗。郭曰。卽衣領也。戴先生云：衱卽〈玉藻〉、深衣、《曲禮》之袷字。交領也。《爾雅》「黼領謂之襮。孫炎曰。繡刺黼文以褗領也。〈士昏禮〉注：卿大夫之妻刺黼以爲領。如今偃領矣。偃卽褗字。褗領古有此語。《廣韵》曰：。褗、衣領也。</段玉裁注>
<許慎釋>从衣，匽聲。</許慎釋>
<段玉裁注>於幰切，十四部。</段玉裁注>
</內容>

<說文字頭>裺</說文字頭>
<內容>
<許慎釋>褗謂之裺。</許慎釋>
<段玉裁注>葢奄覆之義。《方言》曰：裺謂之襦。又曰。懸裺謂之緣。又曰。繞循謂之？裺。皆不與許同。</段玉裁注>
<許慎釋>从衣，𡘹聲。</許慎釋>
<段玉裁注>依檢切，八部。</段玉裁注>
</內容>

<說文字頭>衽</說文字頭>
<內容>
<許慎釋>衣䘳也。</許慎釋>
<段玉裁注>凡朝祭䘮服。衣與裳殊。深衣不殊。䘮服記曰。衽二尺有五寸。鄭曰。衽所以掩裳際也。上正一尺。燕尾一尺五寸。凡用布三尺五寸。玉裁按。朝祭服同。〈玉藻〉注所謂或殺而下屬衣。則垂而放之者也。〈玉藻〉：衽當旁。鄭曰。謂裳幅所交裂也。江氏永曰。以布四幅正裁爲八幅。上下皆廣一尺一寸。各邊削幅一寸。得七尺二寸。既足要中之數矣。下齊倍於要。又以布二幅斜裁爲四幅。狹頭二寸在上。寛頭二尺在下。各邊削幅一寸。亦得七尺二寸。共得一丈四尺四寸。此四幅連屬於裳之㒳旁。所謂衽當旁也。玉裁按。此注所謂或殺而上屬裳。則縫之以合前後者也。此二者皆謂之衽。凡言衽者，皆謂裳之兩旁。鄭曰。凡衽者或殺而下。或殺而上。是以小要取名焉。小要者，䘮大記云君葢用漆三衽三束是也。假借爲衽席。衽席者，今人所謂褥也。語之轉。</段玉裁注>
<許慎釋>从衣，壬聲。</許慎釋>
<段玉裁注>如甚切，七部。</段玉裁注>
</內容>

<說文字頭>褸</說文字頭>
<內容>
<許慎釋>衽也。</許慎釋>
<段玉裁注>《方言》曰：褸謂之衽。注：衣襟也。或曰。裳際也。又曰。褸謂之袩。注：卽衣衽也。按郭云衣襟者，謂正幅。云裳際者，謂旁幅。謂衽爲正幅者，今義非古義也。衽者，殺而下者也。故引伸之衣被醜弊。或謂之褸裂。或謂之襤褸。或謂之緻。</段玉裁注>
<許慎釋>从衣，婁聲。</許慎釋>
<段玉裁注>力主切，古音在四部。</段玉裁注>
</內容>

<說文字頭>𧚨</說文字頭>
<內容>
<許慎釋>䘳緣也。</許慎釋>
<段玉裁注>緣、衣純也。純之允切。深衣曰。具父母、大父母。衣純以績。具父母。衣純以靑。如孤子。衣純以素。純、袂。緣。純邊。廣各寸半。《詩》「靑靑子衿。毛曰。靑衿、靑領也。正謂緣以靑也。葢古者，深衣。右自領及衽。左自袼亦及衽。皆緣之。故曰䘳緣。</段玉裁注>
<許慎釋>从衣，疌聲。</許慎釋>
<段玉裁注>七入切，八部。</段玉裁注>
</內容>

<說文字頭>䘳</說文字頭>
<內容>
<許慎釋>交衽也。</許慎釋>
<段玉裁注>〈釋器〉曰：衣皆謂之襟。孫、郭皆曰。襟、交領也。鄭風。靑靑子衿。毛曰。靑衿、靑領也。《方言》「衿謂之交。按䘳之字一變爲衿。再變爲襟。字一耳。而《爾雅》之襟。《毛傳》、《方言》之衿。皆非許所謂䘳也。《爾雅》、《詩》傳、《方言》皆自領言之。深衣。曲袷如矩以應方。注：袷、交領也。占者方領。如今小兒衣領。〈玉藻〉：袷二寸。注：曲領也。《曲禮》：天子視不上於袷。〈玉藻〉：侍於君。視帶以及袷。注皆云交領也。袷者，交領之正字。其字从合。《左傳》作襘。从會與从合一也。交領宜作袷。而《毛詩》、《爾雅》、《方言》作衿。殆以衿袷爲古今字與。若許云䘳、交衽也。此則謂掩裳際之衽。當前幅後幅相交之處。故曰交衽。䘳本衽之偁。因以爲正幅之偁。正幅統於領。因以爲領之偁。此其推移之漸。許必原其本義爲言。凡金聲、今聲之字皆有禁制之義。禁制於領與禁制前後之不相屬。不妨同用一字。</段玉裁注>
<許慎釋>从衣，金聲。</許慎釋>
<段玉裁注>居音切。七部。漢石經。靑靑子䘳。</段玉裁注>
</內容>

<說文字頭>褘</說文字頭>
<內容>
<許慎釋>蔽厀也。</許慎釋>
<段玉裁注>按蔽厀非韠也。許釋韠、市皆云所以蔽前。鄭注禮同。韠以蔽前、而非專蔽厀也。《方言》曰：蔽厀、江淮之閒謂之褘。或謂之袚。魏宋南楚之閒謂之大巾。自關東西謂之蔽厀。齊魯之郊謂之衻。許不云褘者，韠也。則知許不謂一物也。《釋名》曰：褘所以蔽厀前也。婦人蔽厀亦如之。亦不以爲一物。而已與許異。</段玉裁注>
<許慎釋>从衣，韋聲。</許慎釋>
<段玉裁注>許歸切，十五部。</段玉裁注>
<許慎釋>《周禮》曰：王后之服褘衣。謂畫袍。</許慎釋>
<段玉裁注>《周禮》内司服。王后之六服。褘衣、揄狄、闕狄、鞠衣、展衣、綠衣。許揄作褕、展作？。見上文。以褘衣系之褘下弟二義者，許必有所受矣。袍當作衣。大鄭曰。褘衣、畫衣。引〈祭統〉君卷冕、夫人副褘。此古說也。至後鄭注乃後褘讀爲翬。</段玉裁注>
</內容>

<說文字頭>衭</說文字頭>
<內容>
<許慎釋>襲衭也。</許慎釋>
<段玉裁注>襲衭葢古語。或曰。當作衭逗、襲也句。《廣韵》曰：。衭、衣前襟。鍇曰。今俗猶言之。〈少儀〉「劔則啟櫝葢襲之。加夫襓與劔焉。鄭曰。夫襓、劔衣也。夫或爲煩。皆發聲。按鄭既謂夫襓是劔衣。又云夫是發聲。葢不能定其說也。而《廣雅》曰：衭襓、䘤、劔衣也。夫加衣旁。卽許此字。亦是韜藏意。韋部曰。韜、劔衣也。</段玉裁注>
<許慎釋>从衣，夫聲。</許慎釋>
<段玉裁注>甫無切，五部。</段玉裁注>
</內容>

<說文字頭>襲</說文字頭>
<內容>
<許慎釋>𠂇衽袍。</許慎釋>
<段玉裁注>小斂大斂之前衣死者謂之襲。士䘮禮。乃襲三稱。注曰：遷尸於襲上而衣之。凡衣死者。左衽不紐。按〈喪大記〉。小斂大斂。祭服不倒。皆左衽結絞不紐。襲亦左衽不紐也。袍、褻衣也。記曰。纊爲繭。緼爲袍也。許曰。袍，襺也。〈士喪禮〉「襲衣有爵弁服、皮弁服、褖衣。注：褖衣所以表袍者。子羔之襲繭衣裳與稅衣爲一是也。斂始於襲。襲始於袍。故單言袍也。襲字引申爲凡揜襲之用。若記曰帛爲褶。〈士喪禮〉古文作襲。叚借字也。〈喪大記〉、〈玉藻〉用禮今文作褶。注曰：褶，袷也。有表裏而無著。許依古文禮。故不收褶字。凡經典重襲之義。如筮襲于夢。武王所用。祥襲則行。不襲則增。修德而改⺊。皆當作褶。褶義之引申。</段玉裁注>
<許慎釋>从衣，龖省聲。</許慎釋>
<段玉裁注>似入切，七部。</段玉裁注>
</內容>

<說文字頭><img src="391A-01">𧟟</img></說文字頭>
<內容>
<許慎釋>籒文襲不省。</許慎釋>
</內容>

<說文字頭>袍</說文字頭>
<內容>
<許慎釋>襺也。</許慎釋>
<段玉裁注>秦風。與子同袍。〈釋言〉、《毛傳》皆曰。袍，襺也。〈玉藻〉曰：纊爲繭。緼爲袍。注曰：衣有著（同褚）之異名也。記文袍襺有別。析言之。渾言不別也。古者，袍必有表。後代爲外衣之偁。《釋名》曰：袍、丈夫箸。下至跗者也。袍，苞也。苞、内衣也。婦人以絳作。義亦然也。</段玉裁注>
<許慎釋>从衣，包聲。</許慎釋>
<段玉裁注>薄？切，古音在三部。</段玉裁注>
<許慎釋>《論語》曰：衣敝緼袍。</許慎釋>
<段玉裁注>敝各本作弊。誤。《論語》子罕篇文。</段玉裁注>
</內容>

<說文字頭>襺</說文字頭>
<內容>
<許慎釋>袍衣也。从衣，繭聲。</許慎釋>
<段玉裁注>古典切。十二部。〈玉藻〉作繭者，字之叚借也。絮中往往有小繭。故絮得名繭。</段玉裁注>
<許慎釋>㠯絮曰襺。㠯縕曰袍。</許慎釋>
<段玉裁注>既渾言而又析言之也。〈玉藻〉言纊。許言絮者，糸部曰纊，絮也。鄭注〈玉藻〉縕謂新綿及舊絮。故纊專爲新綿。許縕謂紼。故纊爲絮。不分新舊。糸部曰。縕，紼也。紼、亂枲也。亂枲卽亂麻。蒯通傳注及《廣韵》云亂麻是也。孔安國《論語》縕袍注亦曰枲著。孔、許與鄭異。似孔、許爲長。</段玉裁注>
<許慎釋>《春秋傳》曰：盛夏重襺。</許慎釋>
<段玉裁注>襄二十一年《左傳》曰：薳子馮方暑。掘地下冰而牀焉。重襺衣裘。許櫽栝其語。</段玉裁注>
</內容>

<說文字頭>褋</說文字頭>
<內容>
<許慎釋>南楚謂襌衣曰褋。</許慎釋>
<段玉裁注>九歌曰。遺余褋兮醴浦。《方言》曰：襌衣、江《淮南》楚之間謂之褋。關之東西謂之襌衣。按屈原賦當用南〈楚語〉：王逸云襜襦。殆非也。</段玉裁注>
<許慎釋>从衣，枼聲。</許慎釋>
<段玉裁注>各本作枼。而篆體乃作𧝵。是改篆而未改說解也。枼者，薄也。襌衣故从枼。《方言》、《廣雅》、《玉篇》、《廣韵》皆作褋。至《集韵》乃云𧝵省作褋。正誤於已改之《說文》耳。今正。徒叶切，八部。</段玉裁注>
</內容>

<說文字頭>袤</說文字頭>
<內容>
<許慎釋>衣帶㠯上。</許慎釋>
<段玉裁注>此古義也。少得其證。今則後義行而古義廢矣。帶者，上衣下常之介也。</段玉裁注>
<許慎釋>从衣，矛聲。</許慎釋>
<段玉裁注>莫𠋫切，四部。</段玉裁注>
<許慎釋>一曰南北曰袤。東西曰廣。</許慎釋>
<段玉裁注>周髀筭經曰。天地之廣袤。《史記》曰。蒙（⿱冡）恬築長城。廣袤萬餘里。《廣雅》「袤，長也。</段玉裁注>
</內容>

<說文字頭><img src="391B-01">𧝺</img></說文字頭>
<內容>
<許慎釋>籒文袤。从楙。</許慎釋>
</內容>

<說文字頭>襘</說文字頭>
<內容>
<許慎釋>帶所結也。</許慎釋>
<段玉裁注>昭十一年《左傳》「叔向曰。衣有襘。帶有結。視不過結襘之中。所以道容貌也。杜注：襘、領會。結、帶結也。〈玉藻〉、《曲禮》、深衣皆謂交領曰袷。襘卽袷。會合同義。且叔向視不過結襘之中。卽《曲禮》視天子不上於袷。不下於帶。〈玉藻〉侍君視帶以及袷也。然則杜注得之。許合繪結二者爲一。似誤矣。杜注當仍賈、服之舊。</段玉裁注>
<許慎釋>从衣，會聲。</許慎釋>
<段玉裁注>古外切，十五部。</段玉裁注>
<許慎釋>《春秋傳》曰：衣有襘。</許慎釋>
</內容>

<說文字頭>褧</說文字頭>
<內容>
<許慎釋>檾衣也。</許慎釋>
<段玉裁注>衣字舊無，今補。檾者，枲屬。績檾爲衣。是爲褧也。許意如是。若《鄭箋》〈衞風〉云：褧，襌也。不言襌用何物。鄭風箋云：褧，襌也。葢以襌縠爲之。與許說異。縠者，細絹也。以絲而非以枲矣。鄭說本〈玉藻〉：〈玉藻〉、〈中庸〉作絅。《禮經》作顈。皆假借字也。</段玉裁注>
<許慎釋>《詩》曰：衣錦褧衣。</許慎釋>
<段玉裁注>衞〈碩人〉、〈鄭丰〉同。</段玉裁注>
<許慎釋>示反古。</許慎釋>
<段玉裁注>此許釋《詩》也。《毛傳》曰：衣錦、錦文衣也。夫人德盛而尊嫁。則錦衣加褧襜。〈中庸〉曰。衣錦尙絅。惡其文之箸也。鄭以〈中庸〉箋《詩》「許云示反古。意亦略同。古者，麻絲之作。葢先麻而後絲。故衣錦尙褧。歸眞反樸之意。</段玉裁注>
<許慎釋>从衣，耿聲。</許慎釋>
<段玉裁注>去潁切，《廣韵》口迥切。十一部。</段玉裁注>
</內容>

<說文字頭>袛</說文字頭>
<內容>
<許慎釋>袛裯。</許慎釋>
<段玉裁注>逗。</段玉裁注>
<許慎釋>短衣也。</許慎釋>
<段玉裁注>《方言》曰：汗襦、江《淮南》楚之閒謂之䙢。自關而西或謂之袛裯。自關而東謂之甲襦。陳魏宋楚之閒謂之襜襦。或謂之襌襦。後漢羊續傳。其資藏。惟有布衾。敝袛裯。鹽麥數斛。</段玉裁注>
<許慎釋>从衣，氐聲。</許慎釋>
<段玉裁注>都衣切，十五部。</段玉裁注>
</內容>

<說文字頭>裯</說文字頭>
<內容>
<許慎釋>衣袂袛裯。</許慎釋>
<段玉裁注>依全書之例。此當云袛裯也。衣袂二字葢誤衍。〈召南〉「抱衾與裯。毛曰。裯、襌被也。</段玉裁注>
<許慎釋>从衣，周聲。</許慎釋>
<段玉裁注>都牢切。古音在三部。讀如周。祗裯雙聲字也。</段玉裁注>
</內容>

<說文字頭>襤</說文字頭>
<內容>
<許慎釋>裯謂之襤褸。</許慎釋>
<段玉裁注>裯謂袛裯。九辨。被荷裯之晏晏。王曰。裯、祗裯也。《方言》曰：裯謂之襤。郭注：袛裯、敝衣。亦謂襤褸。按《說文》褸字疑衍。袛裯亦名襤耳。不如郭說也。</段玉裁注>
<許慎釋>襤。</許慎釋>
<段玉裁注>逗。</段玉裁注>
<許慎釋>無緣衣也。</許慎釋>
<段玉裁注>衣字依《韵會》補。《方言》又曰。無緣之衣謂之襤。楚謂無緣之衣曰襤。故袛裯無緣則謂襤也。巾部𢅡下曰。楚謂無緣衣也。襤與𢅡同。</段玉裁注>
<許慎釋>从衣，監聲。</許慎釋>
<段玉裁注>魯甘切，八部。</段玉裁注>
</內容>

<說文字頭>䙃</說文字頭>
<內容>
<許慎釋>無袂衣謂之䙃。</許慎釋>
<段玉裁注>《方言》文。</段玉裁注>
<許慎釋>从衣，惰省聲。</許慎釋>
<段玉裁注>徒臥切，十七部。</段玉裁注>
</內容>

<說文字頭><img src="392A-01">𧛔</img></說文字頭>
<內容>
<許慎釋>衣躳縫。</許慎釋>
<段玉裁注>躳从吕。自後言身也。躳與𧛔雙聲。下文曰裻、背縫。亦卽此字也。《方言》作𧞶。繞循謂之𧞶裺。郭云：衣督脊也。《莊子》作督。緣督以爲經。李云：緣，順也。督，中也。衣躳縫者，深衣云負（⿱刀貝）繩及踝以應直是也。</段玉裁注>
<許慎釋>从衣，毒聲，讀若督。</許慎釋>
<段玉裁注>冬毒切，三部。</段玉裁注>
</內容>

<說文字頭>袪</說文字頭>
<內容>
<許慎釋>衣袂也。</許慎釋>
<段玉裁注>鄭風遵大路、〈唐風〉羔裘〔傳〕皆曰。袪，袂也。按袪有與袂析言之者。深衣注曰：袪、袂口也。〈喪服〉記注曰：袪、袖口也。〈檀弓〉注曰：袪、袖緣口也。深衣〈喪服〉且袂與袪並言。葢袂上下徑二尺二寸。至袪則上下徑尺二寸。其義當分別也。若《詩》之兩言袪。則無庸分別。定本〈唐風〉〔傳〕曰：袪、袂末也。此非是。傳下文言本末。本謂羔裘。末謂豹袖。非謂袂本袪末也。</段玉裁注>
<許慎釋>从衣，去聲。</許慎釋>
<段玉裁注>去魚切，五部。</段玉裁注>
<許慎釋>一曰袪，褱也。褱者，袌也。</許慎釋>
<段玉裁注>此義未見其證。《方言》曰：袿謂之裾。郭云：裾或作袪。按下文云裾、衣袌也。此云袪，袌也。則知古有假袪爲裾者矣。袪得訓袌。故或曰藏去。或曰弆。或曰袪。皆其義也。藏物必去此而藏彼。故其義亦爲攘却。兒寛傳李奇注曰：袪，開也。散也。凡褰開曰袪。若《毛傳》云：袪袪、彊健皃。亦於从去得義。古無从示之袪。至《集韵》而後有之。《唐石經》。以車袪袪。从衣不誤。</段玉裁注>
<許慎釋>袪尺二寸。</許慎釋>
<段玉裁注>〈喪服〉記、〈玉藻〉皆有此句。上葢奪《禮記》曰三字。</段玉裁注>
<許慎釋>《春秋傳》曰：披斬其袪。</許慎釋>
<段玉裁注>僖五年《左傳》文。杜注亦曰。袪，袂也。</段玉裁注>
</內容>

<說文字頭>褎</說文字頭>
<內容>
<許慎釋>袂也。</許慎釋>
<段玉裁注>〈唐風〉羔裘〔傳〕曰：褎猶袪也。蒙（⿱冡）上章言之。褎引伸爲盛飾皃。〈邶風〉〔傳〕曰：褎如、盛服皃。董仲舒傳曰。褎然爲舉首。序傳曰。樂安褏褏。生民傳曰。褎，長也。箋云：枝葉長也。皆其義也。</段玉裁注>
<許慎釋>从衣，𥝩聲。</許慎釋>
<段玉裁注>聲葢衍字。𥝩非聲。衣之有褎猶禾之有𥝩。故曰从衣𥝩。似又切，三部。</段玉裁注>
</內容>

<說文字頭>䄂</說文字頭>
<內容>
<許慎釋>俗褎。从由。</許慎釋>
<段玉裁注>由聲。</段玉裁注>
</內容>

<說文字頭>袂</說文字頭>
<內容>
<許慎釋>褎也。从衣，夬聲。</許慎釋>
<段玉裁注>彌弊切。十五部。郭景純云：？卽袂字。</段玉裁注>
</內容>

<說文字頭>褢</說文字頭>
<內容>
<許慎釋>褎也。</許慎釋>
<段玉裁注>褢之爲言回也。袼之高下。可以運肘。袂之長短。反詘之及肘。</段玉裁注>
<許慎釋>一曰臧也。</許慎釋>
<段玉裁注>此義與褱近。</段玉裁注>
<許慎釋>从衣，鬼聲。</許慎釋>
<段玉裁注>戸乖切，十五部。</段玉裁注>
</內容>

<說文字頭>袌</說文字頭>
<內容>
<許慎釋>褱也。</許慎釋>
<段玉裁注>《論語》「子生三年。然後免於父母之懷。馬融釋以懷抱。卽褱袌也。今字抱行而袌廢矣。抱者，引埾也。</段玉裁注>
<許慎釋>从衣，包聲。</許慎釋>
<段玉裁注>此舉形聲包會意。薄保切，古音在三部。</段玉裁注>
</內容>

<說文字頭>褱</說文字頭>
<內容>
<許慎釋>俠也。</許慎釋>
<段玉裁注>俠當作㚒。轉寫之誤。亦部曰。㚒、盜竊褱物也。从亦有所持。俗謂蔽人俾㚒是也。腋有所持。褱藏之義也。在衣曰褱。在手曰握。今人用懷挾字。古作褱㚒。</段玉裁注>
<許慎釋>从衣，？聲。</許慎釋>
<段玉裁注>？从隶省聲。十五部。戸乖切。</段玉裁注>
<許慎釋>一曰橐。</許慎釋>
</內容>

<說文字頭>襜</說文字頭>
<內容>
<許慎釋>衣蔽歬。</許慎釋>
<段玉裁注>〈釋器〉曰：衣蔽前謂之襜。此謂衣。非謂蔽厀也。引伸之凡衣或曰襜褕。或曰襜襦。皆取蔽義。又引伸之凡所用蔽謂之襜。〈巾車〉皆有容葢。大鄭曰。容謂幨車。山東謂之裳幃。或曰潼容。幨卽襜字也。《詩毛傳》曰：帷裳、婦人之車。帷裳卽裳幃也。〈士昏禮〉「婦車有裧。襍記。其輤有裧。裧亦卽襜字。</段玉裁注>
<許慎釋>从衣，詹聲。</許慎釋>
<段玉裁注>處占切，八部。</段玉裁注>
</內容>

<說文字頭>袥</說文字頭>
<內容>
<許慎釋>衣衸。</許慎釋>
<段玉裁注>《廣雅》「衩、衸、袥、？膝也。《玉篇》「？膝、裠衸也。按？膝者，裠衩在正中者也。故謂之袥。言其開拓也。亦謂之衸。言其中分也。袥之引伸爲推廣之義。玄瑩曰。天他開闢。宇宙袥坦。《廣雅》〈釋詁〉曰：袥，大也。今字作開拓。拓行而袥廢矣。㡿與袥音義同。</段玉裁注>
<許慎釋>从衣，石聲。</許慎釋>
<段玉裁注>他各切，五部。</段玉裁注>
</內容>

<說文字頭>衸</說文字頭>
<內容>
<許慎釋>袥也。</許慎釋>
<段玉裁注>《廣韵》十六怪云：補膝裙也。乃？膝裙衸也五字之誤。</段玉裁注>
<許慎釋>从衣，介聲。</許慎釋>
<段玉裁注>胡介切，十五部。</段玉裁注>
</內容>

<說文字頭>袉</說文字頭>
<內容>
<許慎釋>裾也。</許慎釋>
<段玉裁注>〈士昏禮〉「主人爵弁纁裳緇袘。注曰：纁裳者衣緇衣。不言衣與帶而言袘者，空其文。明其與衣皆用緇。袘謂緣。緣之言施。以緇緣裳。象陽氣下施。按袘卽袉之𣜩變。鄭云裳緣。許云裾者，許謂衣袌曰袉。經言緇袉。則緇衣可知也。緇衣未有無袌者也。</段玉裁注>
<許慎釋>从衣，它聲。</許慎釋>
<段玉裁注>唐左切。十七部。《玉篇》曰：俗作袘。</段玉裁注>
<許慎釋>《論語》曰：朝服袉紳。</許慎釋>
<段玉裁注>鄕黨篇文。今《論語》作扡、作拖。卽手部拕字。襍記云：申加大帶於上是也。許所據作袉。假借袉爲拕也。此在引經說假借之例。</段玉裁注>
</內容>

<說文字頭>裾</說文字頭>
<內容>
<許慎釋>衣袌也。</許慎釋>
<段玉裁注>袌各本作袍。今依《韵會》正。上文云袌，褱也。褱物謂之袌。因之衣前䘳謂之袌。《方言》「襌衣有袌者。趙魏之間謂之袏衣。郭云：前施袌囊也。房報切。按前施袌囊卽謂右外䘳。《方言》「無袌者謂之裎衣。則今之對䘳衣。無右外䘳者也。褻衣無袌。禮服必有袌。上文之袥、衸謂無袌者。唐、宋人所謂衩衣也。《公羊傳》曰：反袂拭面。涕沾袍。此袍當作袌。何注曰：衣前襟也。釋器。衣皆謂之襟。衱謂之裾。衱同袷。謂交領。袌連於交領。故曰衱謂之裾。郭景純曰。衣後襟。非也。《釋名》裾在後之說。非是。</段玉裁注>
<許慎釋>从衣，居聲。讀與居同。</許慎釋>
<段玉裁注>从居者，中可居物也。非謂在後常見踞。九魚切，五部。</段玉裁注>
</內容>

<說文字頭>衧</說文字頭>
<內容>
<許慎釋>諸？也。</許慎釋>
<段玉裁注>按當云諸？衣袌也。《篇》、《韵》可證。《後漢書》光武帝紀。皆冠幘而服婦人衣。諸于繡镼。注引前書音義曰。諸于、大掖衣。如婦人之袿衣。按大掖謂大其袌也。《方言》「袿謂之裾。于者，？之假借字。</段玉裁注>
<許慎釋>从衣，亏聲。</許慎釋>
<段玉裁注>羽俱切，五部。</段玉裁注>
</內容>

<說文字頭>襗</說文字頭>
<內容>
<許慎釋>絝也。</許慎釋>
<段玉裁注>絝者，脛衣也。按《周禮》玉府注云：燕衣服者，巾絮寢衣袍襗之屬。《論語》「紅紫不以爲褻服。鄭注云：褻衣、袍襗。秦風。與子同澤。傳曰。澤、潤澤也。箋云：襗、褻衣。近汗垢。《釋名》曰：汗衣、近身受汗垢之衣也。《詩》謂之澤。受汗澤。《廣韵》此字三見。一曰褻衣。一曰袗襗。一曰衣襦。亦皆不云絝。○又按毛云：潤澤也。箋云：襗、褻衣。此葢毛作潤襗。故箋冡襗而釋之。潤襗、衣名也。</段玉裁注>
<許慎釋>从衣，𥇡聲。</許慎釋>
<段玉裁注>徒各切。五部。《玉篇》云：《說文》大各切。則大徐用舊音也。襗篆舊在衸下袉上。今移此。與下三篆相屬。</段玉裁注>
</內容>

<說文字頭>褰</說文字頭>
<內容>
<許慎釋>絝也。</許慎釋>
<段玉裁注>昭卄五年《左傳》曰：公在乾侯。徵褰與襦。杜曰。褰，絝也。《方言》曰：絝、齊魯之間謂之䙭。按今《方言》作䙭。俗字也。褰之本義謂絝。俗乃假爲騫衣字。騫，虧也。古騫衣字作騫。今假褰而褰之本義廢矣。</段玉裁注>
<許慎釋>从衣，寒省聲。</許慎釋>
<段玉裁注>去䖍切。十四部。《字林》己偃反。</段玉裁注>
<許慎釋>《春秋傳》曰：徵褰與襦。</許慎釋>
</內容>

<說文字頭>襱</說文字頭>
<內容>
<許慎釋>絝踦也。</許慎釋>
<段玉裁注>《方言》曰：袴、齊魯之間謂之䙭。或謂之襱。郭注：今俗呼袴踦爲襱。音鮦魚。按絝踦對下文絝上言。袴之近足狹處也。</段玉裁注>
<許慎釋>从衣，龍聲。</許慎釋>
<段玉裁注>丈冢切，九部。</段玉裁注>
</內容>

<說文字頭>䄣</說文字頭>
<內容>
<許慎釋>襱或从𧶠。</許慎釋>
<段玉裁注>𧶠聲也。三部與九部合音爲近。如《急就篇》華洞樂。皇象𥓓及《廣韵》作華𨽍樂。</段玉裁注>
</內容>

<說文字頭>袑</說文字頭>
<內容>
<許慎釋>絝上也。</許慎釋>
<段玉裁注>漢朱博傳。功曹官屬多裦衣大袑。不中節度。絝上對上絝踦言。股所居也。大之則寛緩。</段玉裁注>
<許慎釋>从衣，召聲。</許慎釋>
<段玉裁注>市沼切，二部。</段玉裁注>
</內容>

<說文字頭>襑</說文字頭>
<內容>
<許慎釋>衣博大也。从衣。𢒫聲。</許慎釋>
<段玉裁注>他感切。古音在七部。《篇》、《韵》皆亦似林切。</段玉裁注>
</內容>

<說文字頭>襃</說文字頭>
<內容>
<許慎釋>衣博裾。</許慎釋>
<段玉裁注>博裾謂大其袌囊也。《漢書》「褒衣大袑。謂大其衣絝之上也。引伸之爲凡大之偁。爲褒美。</段玉裁注>
<許慎釋>从衣，𠊻省聲。</許慎釋>
<段玉裁注>博毛切。古音在三部。𣜩作褒、作裒。</段玉裁注>
<許慎釋>𠊻古文𠈃。</許慎釋>
</內容>

<說文字頭>𧝐</說文字頭>
<內容>
<許慎釋>緥也。</許慎釋>
<段玉裁注>〈小雅〉？干曰。載衣之裼。傳曰。裼，？也。此謂裼卽𧝐之假借字也。易聲啻聲古音同在十六部。故借但裼字爲𧝐字。《釋文》曰：《韓詩》作褅。褅、《集韵》云或𧝐字。《韓詩》用正字。《毛詩》用假借字也。緥者，小兒衣也。</段玉裁注>
<許慎釋>从衣，啻聲。</許慎釋>
<段玉裁注>他計切，十六部。</段玉裁注>
<許慎釋>《詩》曰：載衣之𧝐。</許慎釋>
</內容>

<說文字頭>褍</說文字頭>
<內容>
<許慎釋>衣正幅。</許慎釋>
<段玉裁注>凡衣及裳不衺殺之幅曰褍。《左傳》端委。杜注：禮衣端正無殺故曰端。《周禮》「士有玄端、素端。鄭云：端者，取其正也。按褍者，正幅之名。非衣名。巾部㡏下曰。正褍裂。</段玉裁注>
<許慎釋>从衣，耑聲。</許慎釋>
<段玉裁注>多官切，十四部。</段玉裁注>
</內容>

<說文字頭>䙟</說文字頭>
<內容>
<許慎釋>重衣皃。从衣，圍聲。</許慎釋>
<段玉裁注>羽非切，十五部。</段玉裁注>
<許慎釋>《爾雅》曰：䙟䙟䙡䙡。</許慎釋>
<段玉裁注>今《爾雅》無此文。釋訓。洄洄，惛也。《釋文》云：洄、本或作？。引《字林》？、重衣皃。按《玉篇》作佪佪，惛也。而潛夫論云：佪佪潰潰。葢用《爾雅》文。《字林》？卽䙟字。據潛夫論則《爾雅》故有潰潰字。許所見潰作䙡。䙡字見《周禮》夏采職故書。杜子春易爲綏。許不從故書。故無䙡篆。</段玉裁注>
</內容>

<說文字頭>複</說文字頭>
<內容>
<許慎釋>重衣也。</許慎釋>
<段玉裁注>也作皃者誤。凡古書也皃二字互譌者多矣。引伸爲凡重之偁。複與復義近。故書多用復爲複。《吕覽》：水澤復。注曰：復或作複。凍重累也。《詩》「？復？穴。鄭注〈月令〉曰。古者，複穴。</段玉裁注>
<許慎釋>从衣，？聲。</許慎釋>
<段玉裁注>方六切，三部。</段玉裁注>
<許慎釋>一曰褚衣。</許慎釋>
<段玉裁注>褚見下文。裝衣也。</段玉裁注>
</內容>

<說文字頭>褆</說文字頭>
<內容>
<許慎釋>衣厚褆褆。</許慎釋>
<段玉裁注>褆褆與媞媞義略同。《爾雅》曰：媞媞，安也。《篇》、《韵》又曰。衣服端正皃。</段玉裁注>
<許慎釋>从衣，是聲。</許慎釋>
<段玉裁注>杜兮切，十六部。</段玉裁注>
</內容>

<說文字頭>襛</說文字頭>
<內容>
<許慎釋>衣厚皃。</許慎釋>
<段玉裁注>凡農聲之字皆訓厚。醲、酒厚也。濃、露多也。襛、衣厚皃也。引伸爲凡多厚之偁。〈召南〉曰。何彼襛矣。唐棣之華傳曰。襛猶戎戎也。按《韓詩》作茙茙。卽戎戎之俗字耳。戎取同聲得其義。</段玉裁注>
<許慎釋>从衣，農聲。</許慎釋>
<段玉裁注>汝容切，九部。</段玉裁注>
<許慎釋>《詩》曰：何彼襛矣。</許慎釋>
<段玉裁注>《詩》俗本作穠。誤。</段玉裁注>
</內容>

<說文字頭>裻</說文字頭>
<內容>
<許慎釋>新衣聲。</許慎釋>
<段玉裁注>此當依《玉篇》先鵠切。子虚賦。翕呷萃蔡。張揖曰。萃蔡、衣聲也。萃蔡讀如碎？二音。裻亦雙聲字。</段玉裁注>
<許慎釋>一曰背縫。</許慎釋>
<段玉裁注>此則冬毒切。與上？義同。深衣。負（⿱刀貝）繩及踝。注云：謂裻與後幅相堂之縫也。按後幅當是裳幅之誤。衣與裳正中之縫相接也。〈晉語〉「衣之偏裻。韋曰。裻在中。左右異故曰偏。引伸爲凡中之偁。匠人。堂涂十有二分。注曰：分其裻旁之修。以一分爲峻也。今本作督。《五經文字》引作裻。古多假督爲裻。</段玉裁注>
<許慎釋>从衣，叔聲。</許慎釋>
<段玉裁注>三部。</段玉裁注>
</內容>

<說文字頭>袳</說文字頭>
<內容>
<許慎釋>衣張也。</許慎釋>
<段玉裁注>張《篇》、《韵》皆作長。非。按袳之言侈也。經典？用袳字者。多作移、作侈。表記曰。衣服以移之。注云：讀如禾氾移之移。猶廣大也。《周禮》〔注〕曰：大夫已上移袂。少牢饋食禮曰。主婦被錫衣移袂。注云：移者，葢半士妻之袂以益之。</段玉裁注>
<許慎釋>从衣，多聲。</許慎釋>
<段玉裁注>尺氏切，古音在十七部。</段玉裁注>
<許慎釋>《春秋傳》曰：公會齊侯于袳。</許慎釋>
<段玉裁注>桓十五年文。左氏經作公會宋公、衞侯、陳侯于袲。《公羊經》作公會齊侯、宋公、衞侯、陳侯于侈。《穀梁經》與左同。許偁左也。左無齊侯、許言齊侯者，容今《左傳》有奪。袲與袳同。</段玉裁注>
</內容>

<說文字頭>裔</說文字頭>
<內容>
<許慎釋>衣裙也。</許慎釋>
<段玉裁注>裙各本及《篇》、《韵》皆作裾。今正。元應書卷十四曰。《說文》云：裔、衣裙也。以子孫爲苗裔者。取下垂義也。按帔曰裠。裳曰下裠。此衣裠謂下裠。故《方言》、〈離騷〉注皆曰。裔，末也。《方言》又曰。裔，祖也。亦謂其遠也。《方言》又曰。裔夷狄之總名。郭云：邊地爲裔。按《左傳》「衞侯⺊繇曰。裔焉大國。言邊於大國也。裔之義如此。言衣裙得以通之。若言衣裾則何以解焉。小徐云：裾、衣邊。葢小徐作注時本作裙。</段玉裁注>
<許慎釋>从衣。
<段玉裁注>此字衣在上。正謂其末下垂。</段玉裁注>
<許慎釋>㕯聲。</許慎釋>
<段玉裁注>余制切，十五部。</段玉裁注>
</內容>

<說文字頭><img src="394A-01">𧘊</img></說文字頭>
<內容>
<許慎釋>古文裔。</許慎釋>
<段玉裁注>几聲。</段玉裁注>
</內容>

<說文字頭>衯</說文字頭>
<內容>
<許慎釋>長衣皃。</許慎釋>
<段玉裁注>子虚賦。衯衯裶裶。郭璞曰。皆衣長貌也。《集韵》曰。或書作？。疑作？者是。</段玉裁注>
<許慎釋>从衣，分聲。</許慎釋>
<段玉裁注>撫文切，十三部。</段玉裁注>
</內容>

<說文字頭>裴</說文字頭>
<內容>
<許慎釋>長衣皃。</許慎釋>
<段玉裁注>此卽子虚賦裶字也。若《史記》子虚賦。弭節裵回。漢郊祀志。神裴回若畱放。乃長衣引伸之義。《後漢書》蘇竟傳注云：裴回謂縈繞淹畱是也。俗乃作俳佪、徘徊矣。</段玉裁注>
<許慎釋>从衣，非聲。</許慎釋>
<段玉裁注>薄回切。按當芳非切。十五部。舊在褺篆之後。今移此。</段玉裁注>
</內容>

<說文字頭>袁</說文字頭>
<內容>
<許慎釋>長衣皃。</許慎釋>
<段玉裁注>此字之本義。今衹謂爲姓。而本義廢矣。古與爰通用。如袁盎、《漢書》作爰盎是也。王風。有兔爰爰。傳曰。爰爰、緩意。遠轅等字以袁爲聲。亦取其意也。</段玉裁注>
<許慎釋>从衣，叀省聲。</許慎釋>
<段玉裁注>葢从古文叀而省。羽元切，十四部。</段玉裁注>
</內容>

<說文字頭><img src="394A-02">𧜣</img></說文字頭>
<內容>
<許慎釋>短衣也。</許慎釋>
<段玉裁注>《釋名》曰：三百斛曰𦩍。𦩍，䂏也。䂏，短也。今俗語尙呼短尾曰䂏尾。許書無䂏。當作𧜣。以短衣之義引伸也。</段玉裁注>
<許慎釋>从衣，鳥聲。</許慎釋>
<段玉裁注>都僚切，二部。</段玉裁注>
<許慎釋>《春秋傳》曰有空𧜣。</許慎釋>
<段玉裁注>曰疑衍。空疑當作公。卽昭廿五年《左傳》之季公鳥也。</段玉裁注>
</內容>

<說文字頭>褺</說文字頭>
<內容>
<許慎釋>重衣也。</許慎釋>
<段玉裁注>凡古云衣一襲者，皆一褺之假借。褺讀如重㬪之㬪。《文𨕖》〈王命論〉「思有短褐之襲。李注引《說文》「襲、重衣也。〈王命論〉本作褺。李注時不誤。淺人妄改《文選》耳。《漢書》敘傳作短褐之褻。師古釋以親身之衣。不知爲褺字之誤也。古書之難讀如此。</段玉裁注>
<許慎釋>从衣，執聲。</許慎釋>
<段玉裁注>徒叶切，八部。</段玉裁注>
<許慎釋>巴郡有褺江縣（⿰県系）。</許慎釋>
<段玉裁注>今〈地理志〉、〈郡國志〉巴郡下皆作墊江縣（⿰県系）。葢淺人所改也。據孟康曰。音重㬪之㬪。知《漢書》本不作墊江也。褺江縣（⿰県系）在今四川重慶府合州。嘉陵江、涪江、渠江會於此入大江。水如衣之重複然。故以褺江名縣（⿰県系）。</段玉裁注>
</內容>

<說文字頭>襡</說文字頭>
<內容>
<許慎釋>短衣也。</許慎釋>
<段玉裁注>《篇》、《韵》皆襡與襡爲二字。義別。《韵會》合而一之。非是。《晉書．夏統傳》：使妓女服袿襡。</段玉裁注>
<許慎釋>从衣，蜀聲，讀若蜀。</許慎釋>
<段玉裁注>市玉切，三部。</段玉裁注>
</內容>

<說文字頭><img src="394B-01">𧞐</img></說文字頭>
<內容>
<許慎釋>衣至地也。从衣，斲聲。</許慎釋>
<段玉裁注>竹角切，三部。</段玉裁注>
</內容>

<說文字頭>襦</說文字頭>
<內容>
<許慎釋>短衣也。</許慎釋>
<段玉裁注>《方言》「襦、西南蜀漢之閒謂之曲領。或謂之襦。《釋名》有反閉襦、有單襦、有要襦。顔注《急就篇》曰。短衣曰襦。自膝以上。按襦若今襖之短者。袍若今襖之長者。</段玉裁注>
<許慎釋>从衣，需聲。</許慎釋>
<段玉裁注>人朱切。古音在四部。襦之言濡也。猶襗之言澤也。</段玉裁注>
<許慎釋>一曰㬮衣。</許慎釋>
<段玉裁注>一曰與一名同。非別一義也。〈日部〉曰。安㬮，温也。然則㬮衣猶溫衣也。內則。衣不帛襦袴。注曰：不用帛爲襦袴。爲大溫傷陰氣也。《釋名》曰：襦，耎也。言溫耎也。</段玉裁注>
</內容>

<說文字頭>褊</說文字頭>
<內容>
<許慎釋>衣小也。</許慎釋>
<段玉裁注>引伸爲凡小之偁。</段玉裁注>
<許慎釋>从衣，扁聲。</許慎釋>
<段玉裁注>方沔切，十四部。</段玉裁注>
</內容>

<說文字頭>袷</說文字頭>
<內容>
<許慎釋>衣無絮。</許慎釋>
<段玉裁注>此對以絮曰襺、以縕曰袍言也。</段玉裁注>
<許慎釋>从衣，合聲。</許慎釋>
<段玉裁注>古洽切。七部。小戴記以爲交領之字。</段玉裁注>
</內容>

<說文字頭>襌</說文字頭>
<內容>
<許慎釋>衣不重。</許慎釋>
<段玉裁注>此與重衣曰複爲對。</段玉裁注>
<許慎釋>从衣，單聲。</許慎釋>
<段玉裁注>都寒切，十四部。</段玉裁注>
</內容>

<說文字頭>襄</說文字頭>
<內容>
<許慎釋>漢令。解衣而耕謂之𧞻。</許慎釋>
<段玉裁注>而字依《韵會》補。此襄字所以从衣之本義。惟見於漢令也。引伸之爲除去。《爾雅》〈釋言〉、《詩》〈牆有茨〉、〈出車〉〔傳〕皆曰。襄，除也。〈周書〉謚法云：辟地有德曰襄。凡云攘地、攘夷狄皆襄之假借字也。又引伸之爲反復。大東傳云：襄，反也。謂除此而復乎彼也。〈釋言〉又曰。襄，駕也。此驤之假借字。凡云襄上也、襄舉也皆同。又馬注〈皋陶謨〉曰：襄，因也。謚法因事有功曰襄。此又攘之假借字。有因而盜曰攘。故凡因皆曰攘也。今人用襄爲輔佐之義。古義未嘗有此。</段玉裁注>
<許慎釋>从衣，𤕦聲。</許慎釋>
<段玉裁注>息良切，十部。</段玉裁注>
</內容>

<說文字頭><img src="394B-02">𡣿</img></說文字頭>
<內容>
<許慎釋>古文𧞻。</許慎釋>
<段玉裁注>不能得其會意形聲所在。</段玉裁注>
</內容>

<說文字頭>被</說文字頭>
<內容>
<許慎釋>𡪢衣。長一身有半。</許慎釋>
<段玉裁注>《論語》鄕黨篇曰。必有寢衣。長一身有半。孔安國曰。今被也。鄭注曰：今小臥被是也。引伸爲橫被四表之被。</段玉裁注>
<許慎釋>从衣，皮聲。</許慎釋>
<段玉裁注>皮義切，古音在十七部。</段玉裁注>
</內容>

<說文字頭>衾</說文字頭>
<內容>
<許慎釋>大被。</許慎釋>
<段玉裁注>《釋名》曰：衾，广也。其下廣大如广受人也。？衣爲小被。則衾是大被。</段玉裁注>
<許慎釋>从衣，今聲。</許慎釋>
<段玉裁注>去音切，七部。</段玉裁注>
</內容>

<說文字頭>襐</說文字頭>
<內容>
<許慎釋>襐飾也。</許慎釋>
<段玉裁注>各本作飾也。奪襐，今補。此三字爲句。如偓佺、離黃之類。淺人泛謂爲複字可刪（⿰刂）而刪（⿰刂）之耳。巾部飾字下云：襐飾也。亦三字爲句。《廣韵》曰：。襐、未筓冠者之首飾也。</段玉裁注>
<許慎釋>从衣，象聲。</許慎釋>
<段玉裁注>徐兩切，十部。</段玉裁注>
</內容>

<說文字頭>衵</說文字頭>
<內容>
<許慎釋>日日所常衣。</許慎釋>
<段玉裁注>衵服見宣九年《左傳》。</段玉裁注>
<許慎釋>从衣、从日。日亦聲。</許慎釋>
<段玉裁注>人質切，十二部。</段玉裁注>
</內容>

<說文字頭>褻</說文字頭>
<內容>
<許慎釋>私服。</許慎釋>
<段玉裁注>私褻㬪韵。《論語》曰：紅紫不以爲褻服。引伸爲凡昵狎之偁。假借爲媟字。</段玉裁注>
<許慎釋>从衣，埶聲。</許慎釋>
<段玉裁注>私列切，十五部。</段玉裁注>
<許慎釋>《詩》曰：是褻絆也。</許慎釋>
<段玉裁注>〈庸風〉：君子偕老文。今《詩》褻作紲。按《毛傳》云：是當暑袢延之服。當暑二字釋褻也。</段玉裁注>
</內容>

<說文字頭>衷</說文字頭>
<內容>
<許慎釋>裏褻衣。</許慎釋>
<段玉裁注>褻衣有在外者。衷則在內者也。引伸爲折衷。假借爲中字。</段玉裁注>
<許慎釋>从衣，中聲。</許慎釋>
<段玉裁注>陟弓切，九部。</段玉裁注>
<許慎釋>《春秋傳》曰：皆衷其衵服。</許慎釋>
<段玉裁注>宣九年《左傳》文。</段玉裁注>
</內容>

<說文字頭>袾</說文字頭>
<內容>
<許慎釋>好佳也。</許慎釋>
<段玉裁注>好下奪也字。好者，美也。佳者，善也。《廣韵》曰：。朱衣也。按《廣韵》葢用《說文》古本。故其字从朱衣。所引《詩》則假袾爲姝也。</段玉裁注>
<許慎釋>从衣，朱聲。</許慎釋>
<段玉裁注>昌朱切，古音在四部。</段玉裁注>
<許慎釋>《詩》曰：靜女其袾。</許慎釋>
<段玉裁注>〈邶風〉靜女文。今《詩》袾作姝。女部引《詩》作𡚾。</段玉裁注>
</內容>

<說文字頭>袓</說文字頭>
<內容>
<許慎釋>事好也。</許慎釋>
<段玉裁注>事好猶言學好也。黹部引《詩》衣裳？？。《方言》曰：珇，好也。珇，美也。然則袓與？珇音義略同。</段玉裁注>
<許慎釋>从衣，且聲。</許慎釋>
<段玉裁注>才與切，五部。</段玉裁注>
</內容>

<說文字頭>裨</說文字頭>
<內容>
<許慎釋>接也。</許慎釋>
<段玉裁注>此也字依《玉篇》補。手部曰。接，交也。</段玉裁注>
<許慎釋>益也。</許慎釋>
<段玉裁注>會部曰。朇，益也。〈土部〉曰。埤，增也。皆字異而音義同。覲禮。侯氏裨冕。注曰：裨冕者，衣裨衣而冠冕也。裨之爲言埤也。天子六服。大裘爲上。其餘爲裨。按本謂衣也。引伸爲凡埤益之偁。</段玉裁注>
<許慎釋>从衣，卑聲。</許慎釋>
<段玉裁注>府移切，十六部。</段玉裁注>
</內容>

<說文字頭>袢</說文字頭>
<內容>
<許慎釋>衣無色也。</許慎釋>
<段玉裁注>衣字依《玉篇》補。〈日部〉曰。暜、日無色也。袢讀若暜則音義皆同。女部曰。姅、婦人汚也。義亦相近。</段玉裁注>
<許慎釋>从衣，半聲。</許慎釋>
<段玉裁注>博幔切，十四部。</段玉裁注>
<許慎釋>一曰</許慎釋>
<段玉裁注>此二字衍文。</段玉裁注>
<許慎釋>《詩》曰：是紲袢也。</許慎釋>
<段玉裁注>〈庸風〉：君子偕老文。紲當同褻篆下作褻。《毛傳》曰：言是當暑袢延之服也。袢延曡韵。如《方言》之襎裷。漢時有此語。揩摩之意。外展衣。中用縐絺爲衣。可以揩摩汗澤。故曰褻袢。褻袢專謂縐絺也。暑天近、汗之衣必無色。故知一曰爲衍文矣。</段玉裁注>
<許慎釋>讀若暜。</許慎釋>
<段玉裁注>《毛詩》以展袢顏媛爲韵。則知袢當依《釋文》符袁反。延讀如字。普音於雙聲得之。許讀如此。</段玉裁注>
</內容>

<說文字頭>雜</說文字頭>
<內容>
<許慎釋>五采相合也。</許慎釋>
<段玉裁注>與？字義略同。所謂五采彰施於五色作服也。引伸爲凡參錯之偁。亦借爲聚集字。《詩》言襍佩。謂集玉與石爲佩也。《漢書》凡言襍治之。猶今云會審也。</段玉裁注>
<許慎釋>从衣，集聲。</許慎釋>
<段玉裁注>此篆葢本从衣雧。故篆者以木移左衣下作？。久之改雥爲佳。而仍作雜也。組合切，七部。</段玉裁注>
</內容>

<說文字頭>褽</說文字頭>
<內容>
<許慎釋>衽也。</許慎釋>
<段玉裁注>此衽當訓衽席。《左傳》「歸國子之元。寘之新篋。褽之以玄纁。加組帶焉。杜曰。褽，薦也。與許云衽也義同。</段玉裁注>
<許慎釋>从衣，熨聲。</許慎釋>
<段玉裁注>聲字今補。於胃切，十五部。</段玉裁注>
</內容>

<說文字頭>裕</說文字頭>
<內容>
<許慎釋>衣物饒也。</許慎釋>
<段玉裁注>引伸爲凡寛足之偁。《方言》「裕，道也。東齊曰裕。</段玉裁注>
<許慎釋>从衣，谷聲。</許慎釋>
<段玉裁注>羊孺切。古音在三部。亦作？。</段玉裁注>
<許慎釋>易曰。有孚裕無咎。</許慎釋>
<段玉裁注>晉初六爻辭。今經有作网。虞翻、王弼同。則未知許所據孟易獨異與。抑字譌與。</段玉裁注>
</內容>

<說文字頭>襞</說文字頭>
<內容>
<許慎釋>韏衣也。</許慎釋>
<段玉裁注>韋部曰。革中辨謂之韏。革中辨者，取革中分其廣摺曡之。《廣雅》曰：韏，曲也。又曰。韏，詘也。衣之襵如革之襵。故曰韏衣。士冠禮。皮弁服素積。注曰：積猶辟也。以素爲裳。辟蹙其要中。子虚賦。襞積褰縐。張揖曰。襞積、簡齰也。襞、經傳作辟。積、俗作襀。簡、俗作襇。襞亦謂之襵。襵之涉反。</段玉裁注>
<許慎釋>从衣，辟聲。</許慎釋>
<段玉裁注>必益切，十六部。</段玉裁注>
</內容>

<說文字頭>衦</說文字頭>
<內容>
<許慎釋>摩展衣也。</許慎釋>
<段玉裁注>摩展者，摩其襵縐而展之也。石部硟下曰。以石衦繒也。衦之用與熨略同而異。</段玉裁注>
<許慎釋>从衣，干聲。</許慎釋>
<段玉裁注>古案切，《篇》、《韵》公但切。十四部。</段玉裁注>
</內容>

<說文字頭>裂</說文字頭>
<內容>
<許慎釋>繒餘也。</許慎釋>
<段玉裁注>巾部曰。㠲、㡜裂也。㡜、殘帛也。㡏、繒端裂也。內則曰。衣裳綻裂。《方言》曰：南楚凡人貧衣被醜敝。或謂之褸裂。皆繒餘之意。引伸爲凡分散殘餘之偁。或假烈爲之。《方言》曰：烈，餘也。晉衞之閒曰烈。〈齊語〉：戎車待游車之裂。韋注云：裂，殘也。古作？。通作列。</段玉裁注>
<許慎釋>从衣，列聲。</許慎釋>
<段玉裁注>良辥切，十五部。</段玉裁注>
</內容>

<說文字頭><img src="395B-01">𧘽</img></說文字頭>
<內容>
<許慎釋>敝衣。</許慎釋>
<段玉裁注>敝各本作弊。誤。今正。袽者敝衣。帤者敝巾。䋈者敝絮。各依所从而解之。易既濟六四。繻有衣袽。虞翻曰。袽、敗衣也。然則袽卽𧘽字。糸部引易需有衣䋈。又見𧘽與䋈可通用也。晁說之曰。袽又作䘫。玉裁謂。袽䘫皆𧘽之誤字耳。</段玉裁注>
<許慎釋>从衣，奴聲。</許慎釋>
<段玉裁注>女加切。古音在五部。女居切。</段玉裁注>
</內容>

<說文字頭>袒</說文字頭>
<內容>
<許慎釋>衣縫解也。</許慎釋>
<段玉裁注>許書無綻字。此卽綻字也。許書但裼字作但。不作袒。今人以袒爲袒裼字。而但袒二篆本義俱廢矣。內則曰。衣裳綻裂。綻或作䘺。鄭曰。綻猶解也。綻尙未解而近於解。故曰猶。俗語引伸爲飽滿？裂之偁。按袒爲衣縫解。故从衣。䋎爲補縫。故从糸。音同而義相因也。</段玉裁注>
<許慎釋>从衣，旦聲。</許慎釋>
<段玉裁注>丈莧切，十四部。</段玉裁注>
</內容>

<說文字頭>補</說文字頭>
<內容>
<許慎釋>完衣也。</許慎釋>
<段玉裁注>既袒則宜補之。故次之以補。引伸爲凡相益之偁。</段玉裁注>
<許慎釋>从衣，甫聲。</許慎釋>
<段玉裁注>博古切，五部。</段玉裁注>
</內容>

<說文字頭><img src="396A-01">𧝉</img></說文字頭>
<內容>
<許慎釋>紩衣也。</許慎釋>
<段玉裁注>糸部曰。紩者，縫也。縫者，以鍼紩衣也。《方言》曰：襜褕、其敝者謂之緻。注云：緻、縫納敝故之名也。丁履反。按緻卽𧝉字。黹爲鍼刺。𧝉爲縫敝衣。與補䋎二字義略同。</段玉裁注>
<許慎釋>从衣黹。</許慎釋>
<段玉裁注>會意。</段玉裁注>
<許慎釋>黹亦聲。</許慎釋>
<段玉裁注>諸几切，十五部。</段玉裁注>
</內容>

<說文字頭>褫</說文字頭>
<內容>
<許慎釋>奪衣也。</許慎釋>
<段玉裁注>奪當作敓。許訓奪爲遺失。訓敓爲彊取也。此等恐非許原文。後人以今字改古字耳。《周易》訟上九。或錫之鞶帶。終朝三褫之。侯果曰。褫，解也。鄭玄、荀爽、翟元皆作三拕之。荀、翟訓拕爲奪。《淮南書》曰：秦牛缺遇盜拕其衣。高注：拕，奪也。拕者，褫之假借字。十七十六二部音冣近也。引伸爲凡敓之偁。</段玉裁注>
<許慎釋>从衣，虒聲，讀若池。</許慎釋>
<段玉裁注>直离切，十六部。</段玉裁注>
</內容>

<說文字頭><img src="396A-02">𧝹</img></說文字頭>
<內容>
<許慎釋>但也。</許慎釋>
<段玉裁注>但各本作袒。今正。《左傳》「欲觀其裸。正義曰。裸謂赤體無衣也。《大戴禮》曰：倮蟲三百六十。聖人爲之長。〈王制〉「？股肱。注曰：㩊衣出其臂脛也。按〈人部〉曰：但，裼也。謂免上衣。露裼衣。此裸裎皆訓但者。裸裎者，但之尢甚者也。</段玉裁注>
<許慎釋>从衣，𦟀（⿳亾口⿰月丮）聲。</許慎釋>
<段玉裁注>郞果切，十七部。</段玉裁注>
</內容>

<說文字頭>裸</說文字頭>
<內容>
<許慎釋>𧝹或从果。</許慎釋>
<段玉裁注>果聲也。俗作𦟀（⿳亾口⿰月丮）。致爲不通。</段玉裁注>
</內容>

<說文字頭>裎</說文字頭>
<內容>
<許慎釋>但也。</許慎釋>
<段玉裁注>但各本作袒。今正。裎之言呈也，逞也。《孟子》：袒裼裸裎。亦作程。土喪禮注：倮程。</段玉裁注>
<許慎釋>从衣，呈聲。</許慎釋>
<段玉裁注>丑郢切，十一部。</段玉裁注>
</內容>

<說文字頭>裼</說文字頭>
<內容>
<許慎釋>但也。</許慎釋>
<段玉裁注>但各本作袒。今正。〈人部〉曰：但者，裼也。故此云裼者，但也。是爲轉注：序云：五曰轉注：建類一首。同意相受。𦒱老是也。老部曰。老者，考也。考者，老也。是之謂建類一首。同意相受。凡全書中異部而互訓者視此。裼訓但。但訓裼。其一耑也。在許當時確知訓裼之字作但不作袒。自許至今。經傳子史皆爲袒裼。不爲但裼。賴許書僅存。可識字之本形本義。又以今字改之。則古形古義不傳。且上文云袒、衣縫解也。裸裎裼下皆云袒也。不皆爲衣縫解乎。是許之不通甚矣。𦒱諸經傳。凡中衣之外上衣。裘則有裼衣。裼衣之外上衣。〈玉藻〉：裘之裼也。見美也。服之襲也。充美也。鄭曰。裼者，免上衣。見裼衣。凡當盛禮者以充美爲敬。非盛禮者以見美爲敬。禮尙相變也。按覆裘之衣曰裼。行禮袒其上衣。見裼衣謂之裼。不露裼衣謂之襲。鄭注〈玉藻〉曰：袒而有衣曰裼。以別於無衣曰袒也。經傳凡單言裼者，謂免上衣也。凡單言袒者，謂免衣肉袒也。肉袒或謂之袒裼。〈釋言〉、《毛傳》皆曰。袒裼、肉袒也是也。許君肉袒字作膻。在肉部。而袒作但。與裼互訓。裼爲無上衣之但。？裎爲無衣之但。？裎亦肉膻也。字與鄭異而義同。裼襲之制詳見〈聘禮〉注疏。</段玉裁注>
<許慎釋>从衣，易聲。</許慎釋>
<段玉裁注>先擊切。十六部。禮注曰：古文禮裼皆爲賜。《詩》斯干假借爲𧝐字。</段玉裁注>
</內容>

<說文字頭>衺</說文字頭>
<內容>
<許慎釋>𩎮也。</許慎釋>
<段玉裁注>交部曰。𩎮者。衺也。二篆爲互訓。小徐本作紕也。非是。𩎮今字作回。衺今字作邪。《毛詩傳》曰：回，邪也。</段玉裁注>
<許慎釋>从衣，牙聲。</許慎釋>
<段玉裁注>似嗟切，古音在五部。</段玉裁注>
</內容>

<說文字頭>襭</說文字頭>
<內容>
<許慎釋>㠯衣衽扱物謂之襭。</許慎釋>
<段玉裁注>扱，收也。〈周南〉：采采芣苢。薄言襭之。《爾雅》曰：扱衽謂之襭。《毛傳》同。</段玉裁注>
<許慎釋>从衣，頡聲。</許慎釋>
<段玉裁注>胡結切，十二部。</段玉裁注>
</內容>

<說文字頭>擷</說文字頭>
<內容>
<許慎釋>襭或从手。</許慎釋>
</內容>

<說文字頭>袺</說文字頭>
<內容>
<許慎釋>執衽謂之袺。</許慎釋>
<段玉裁注>〈周南〉：采采芣苢。薄言袺之。《爾雅》曰：執衽謂之袺。《毛傳》同。</段玉裁注>
<許慎釋>从衣，吉聲。</許慎釋>
<段玉裁注>格八切，十二部。</段玉裁注>
</內容>

<說文字頭>褿</說文字頭>
<內容>
<許慎釋>帴也。</許慎釋>
<段玉裁注>巾部曰。帴，帬也。一曰祓也。一曰婦人脅衣。</段玉裁注>
<許慎釋>从衣，曹聲。</許慎釋>
<段玉裁注>昨牢切，又七刀切。三部。</段玉裁注>
</內容>

<說文字頭>裝</說文字頭>
<內容>
<許慎釋>裹也。</許慎釋>
<段玉裁注>束其外曰裝。故著絮於衣亦曰裝。</段玉裁注>
<許慎釋>从衣，壯聲。</許慎釋>
<段玉裁注>側羊切，十部。</段玉裁注>
</內容>

<說文字頭>裹</說文字頭>
<內容>
<許慎釋>纏也。</許慎釋>
<段玉裁注>纏者，繞也。</段玉裁注>
<許慎釋>从衣，果聲。</許慎釋>
<段玉裁注>古火切，十七部。</段玉裁注>
</內容>

<說文字頭>裛</說文字頭>
<內容>
<許慎釋>纏也。</許慎釋>
<段玉裁注>各本作書囊也。今依〈西都賦〉、〈琴賦〉注、《後漢書．班固傳》注所引正。巾部曰。帙、書衣也。帙亦作袠。《廣雅》「裛謂之袠。今本殆據《廣雅》改耳。若依今本則當云帙也。</段玉裁注>
<許慎釋>从衣，邑聲。</許慎釋>
<段玉裁注>於業切，七部。</段玉裁注>
</內容>

<說文字頭>𪗋</說文字頭>
<內容>
<許慎釋>緶也。裳下緝。</許慎釋>
<段玉裁注>各本無裳下緝三字。今依《韵會》補。依《釋名》當作緝下。緝下、橫縫緝其下也。綆者，緁衣也。緝同緁。漢時通用。《論語》鄕黨孔注曰：衣下曰齊。〈玉藻〉：縫𪗋倍要。正義曰。𪗋謂裳之下畔。深衣。下𪗋如權衡以應平。注曰：𪗋，緝也。禮〈喪服〉疏衰裳齊疏云：衰裳既就。乃始緝之。故言齊在衰裳下。不比言斬在衰上也。按經傳多假齊爲之。亦省作𪗋。</段玉裁注>
<許慎釋>从衣，？聲。</許慎釋>
<段玉裁注>卽夷切，十五部。</段玉裁注>
</內容>

<說文字頭>裋</說文字頭>
<內容>
<許慎釋>豎使布長襦。</許慎釋>
<段玉裁注>豎與裋㬪韵。豎使謂僮豎也。《淮南》高注曰：豎、小使也。顏注貢禹傳曰。裋褐謂僮豎所著布長襦也。《方言》曰：襜褕、其短者謂之裋褕。韋昭注〈王命論〉云：裋謂短襦也。本《方言》。</段玉裁注>
<許慎釋>从衣，豆聲。</許慎釋>
<段玉裁注>常句切，古音在四部。</段玉裁注>
</內容>

<說文字頭>䙔</說文字頭>
<內容>
<許慎釋>編枲衣。</許慎釋>
<段玉裁注>謂取未績之麻編之爲衣。與艸雨衣相類。衣之至賤者也。</段玉裁注>
<許慎釋>一曰頭䙔。</許慎釋>
<段玉裁注>冃下曰。小兒蠻夷頭衣也。頭䙔葢卽頭衣。僅冒其頭耳。</段玉裁注>
<許慎釋>一曰㳄裹衣。</許慎釋>
<段玉裁注>《方言》曰：繄袼謂之䙔。郭曰。卽小兒㳄衣也。翳洛嘔三音。㳄裹、今俗語尙如此。小兒服之衣外。以受㳄者。</段玉裁注>
<許慎釋>从衣，區聲。</許慎釋>
<段玉裁注>於武切，又於侯切。四部。</段玉裁注>
</內容>

<說文字頭>褐</說文字頭>
<內容>
<許慎釋>編枲韤。</許慎釋>
<段玉裁注>取未績之麻編之爲足衣。如今艸鞵之類。</段玉裁注>
<許慎釋>一曰粗衣。</許慎釋>
<段玉裁注>《文選》藉田賦注作麁衣。《廣韵》及《孟子》正義作短衣。誤也。趙注《孟子》曰：褐以毳織之。若今馬衣者也。或曰枲衣也。一曰粗布衣。按趙云以毳。與〈邠風〉〔鄭箋〕云毛布合。馬衣卽《左傳》定八年之馬褐也。枲衣、亦謂編枲爲衣。褐、賤者之服也。</段玉裁注>
<許慎釋>从衣，曷聲。</許慎釋>
<段玉裁注>胡葛切，十五部。</段玉裁注>
</內容>

<說文字頭>衰</說文字頭>
<內容>
<許慎釋>艸雨衣。</許慎釋>
<段玉裁注>雨衣有不艸者。《左傳》「成子衣製杖戈。杜曰。製、雨衣。按言製則非艸爲。若今油布衣。</段玉裁注>
<許慎釋>秦謂之萆。</許慎釋>
<段玉裁注>〈艸部〉曰。萆、雨衣。一曰衰衣。此則著萆爲秦語也。〈小雅〉「何蓑何笠。〔傳〕曰：蓑所以僃雨。笠所以禦暑。《公羊傳》「不蓑城也。何云：若今以艸衣城。〈齊語〉注云：襏襫、蓑襞衣也。襞或萆字。亦作薜。六韜。蓑薜簦笠。衰俗从艸作蓑。而衰遂專爲等衰、衰絰字。衰絰本作縗。衰其假借字也。以艸爲雨衣。必層次編之。故引伸爲等衰。後世異其形、異其音。古義昧矣。</段玉裁注>
<許慎釋>从衣，象形。</許慎釋>
<段玉裁注>謂<seal_script>冄</seal_script>也。穌禾切，十七部。</段玉裁注>
</內容>

<說文字頭><img src="397A-01">𠱗</img></說文字頭>
<內容>
<許慎釋>古文衰。</許慎釋>
</內容>

<說文字頭>卒</說文字頭>
<內容>
<許慎釋>𣜩人給事者爲卒。</許慎釋>
<段玉裁注>俗本者下有衣字。宋本及《御覽》、《韵會》、《玉篇》皆無。此謂人也。非謂衣也。《方言》「楚東海之閒亭父謂之亭公。卒謂之弩父。或謂之褚。注曰：卒者，主擔幔弩導幨。因名。</段玉裁注>
<許慎釋>古㠯染衣題識。故从衣一。</許慎釋>
<段玉裁注>此十字依《韵會》所據小徐本。衣有題識。如《左傳》云：叔孫氏之甲有物。杜云：物，識也。幑字下云：若今救火衣。《周禮》司常注云：今亭長箸絳衣。此亭卒以染衣題識之證也。从一者，象題識也。臧没切，十五部。</段玉裁注>
</內容>

<說文字頭>褚</說文字頭>
<內容>
<許慎釋>卒也。</許慎釋>
<段玉裁注>《方言》云：卒或謂之褚是也。郭云：言衣赤褚。音赭。</段玉裁注>
<許慎釋>从衣，者聲。</許慎釋>
<段玉裁注>丑吕切，五部。</段玉裁注>
<許慎釋>一曰裝也。</許慎釋>
<段玉裁注>裝各本作製。誤。今依《玉篇》、《廣韵》正。《左傳》「鄭賈人將寘荀罃褚中以出。此謂衣裝也。凡裝綿曰著。丑吕切。其字當作褚。小正。七月灌荼。灌，聚也。荼、萑葦之秀。爲將褚之也。褚之者，裝衣也。將各本作蔣。字之誤也。</段玉裁注>
</內容>

<說文字頭>製</說文字頭>
<內容>
<許慎釋>裁衣也。从衣，制聲。</許慎釋>
<段玉裁注>征例切。十五部。按此篆處非其次。當本在裁篆之下。</段玉裁注>
</內容>

<說文字頭>袚</說文字頭>
<內容>
<許慎釋>蠻夷衣。</許慎釋>
<段玉裁注>左衽衣。</段玉裁注>
<許慎釋>从衣，犮聲。</許慎釋>
<段玉裁注>北末切，十五部。</段玉裁注>
<許慎釋>一曰蔽厀。</許慎釋>
<段玉裁注>《方言》曰：蔽厀江淮之閒謂之褘。或謂之袚。郭音沸。</段玉裁注>
</內容>

<說文字頭>襚</說文字頭>
<內容>
<許慎釋>衣死人也。</許慎釋>
<段玉裁注>〈士喪禮〉「君使人襚。注：襚之言遺也。《公羊傳》曰：車馬曰？。貨財曰賻。衣被曰襚。注：襚猶遺也。遺是助死之禮。知生者？賻。知死者贈襚。</段玉裁注>
<許慎釋>从衣，遂聲。</許慎釋>
<段玉裁注>徐醉切，十五部。</段玉裁注>
<許慎釋>《春秋傳》曰：楚使公親襚。</許慎釋>
<段玉裁注>襄二十九年《左傳》文。楚欲使襄公視衣死人。故下文魯行君臨臣喪之禮。以報之也。</段玉裁注>
</內容>

<說文字頭>䘟</說文字頭>
<內容>
<許慎釋>棺中縑裏也。</許慎釋>
<段玉裁注>〈喪大記〉曰。君裏棺用朱綠。用雜金鐕。大夫裏棺用玄綠。用牛骨鐕。士不綠。正義云：君用朱繒貼四面。綠繒貼四角。大夫四面玄。四角綠。士不綠。悉用玄。按如其說則當云士玄。不當云不綠也。且顔師古定本綠皆作琢。謂鐕琢繒則著於棺。則士不琢。尤爲不辭。葢綠與琢皆字之誤。古本三綠皆正作䘟。以縑裏棺曰䘟。縑幷絲繒也。君朱䘟。以三色金鐕椓著之。大夫玄䘟。以牛骨鐕椓著之。士賤。不䘟。則不用鐕。〈士喪禮〉纖悉畢（）載。而不言裏棺。可證也。鄭曰。鐕所以椓著裏。〈金部〉曰。鐕所以綴著物者。與鄭合。鐕與䘟皆據〈喪大記〉而言。</段玉裁注>
<許慎釋>从衣，弔聲，讀若雕。</許慎釋>
<段玉裁注>都僚切，二部。</段玉裁注>
</內容>

<說文字頭>裞</說文字頭>
<內容>
<許慎釋>贈終者衣被曰裞。从衣，兌聲。</許慎釋>
<段玉裁注>輸芮切。十五部。按此字僅見《漢書》朱建傳。葢襚之或字。淺人所增。非許本書所有也。</段玉裁注>
</內容>

<說文字頭>褮</說文字頭>
<內容>
<許慎釋>鬼衣也。</許慎釋>
<段玉裁注>鬼衣猶䰟衣。明器之屬也。鬼部曰。鬾、鬼服也。引《韓詩》傳鄭交甫逢二女鬾服。〈釋器〉曰：袕謂之褮。郭云：衣開孔。非許義也。</段玉裁注>
<許慎釋>从衣，熒省聲。讀若《詩》曰葛藟縈之。一曰若靜女其袾之袾。</許慎釋>
<段玉裁注>之袾當作之靜。於營切，十一部。</段玉裁注>
</內容>

<說文字頭>䘰</說文字頭>
<內容>
<許慎釋>車溫也。</許慎釋>
<段玉裁注>車溫《玉篇》作車？䘰。《廣韵》曰：㠾䘰、牛領上衣。葢當作車溫䘰。如㠾幡、襎裷、《詩》傳袢延之比。皆重曡字也。今本奪一字。</段玉裁注>
<許慎釋>从衣，延聲。</許慎釋>
<段玉裁注>式連切，十四部。</段玉裁注>
</內容>

<說文字頭>褭</說文字頭>
<內容>
<許慎釋>㠯組帶馬也。</許慎釋>
<段玉裁注>百官志注曰：秦爵二十等。三曰簪褭。御駟馬者。按於本義引伸之。因以爲馬名。要褭、古之駿馬也。</段玉裁注>
<許慎釋>从衣、从馬。</許慎釋>
<段玉裁注>衣馬、以組帶馬之意也。奴鳥切，二部。</段玉裁注>
</內容>
<重文>文一百一十六<段玉裁注>今增袀。</段玉裁注>　　重十一</重文>
<說文字頭>裘</說文字頭>
<內容>
<許慎釋>皮衣也。从衣。象形。</許慎釋>
<段玉裁注>各本作从衣求聲、一曰象形。淺人𡚶增之也。裘之制毛在外。故象毛文。</段玉裁注>
<許慎釋>與衰同意。</許慎釋>
<段玉裁注>皆从衣而象其形也。巨鳩切，古音在一部。</段玉裁注>
<許慎釋>凡𧚍之屬皆从𧚍。</許慎釋>
</內容>

<說文字頭><img src="398A-01">求</img></說文字頭>
<內容>
<許慎釋>古文𧚍。</許慎釋>
<段玉裁注>此本古文裘字。後加衣爲裘。而求專爲干請之用。亦猶加艸爲蓑。而衰爲等差之用也。求之加衣。葢不待小篆矣。</段玉裁注>
</內容>

<說文字頭><img src="398A-02">𩱘</img></說文字頭>（ image number inconsistent ）
<許慎釋>𧚍裏也。</許慎釋>
<段玉裁注>表其毛而爲之裏附於革也。《詩》曰：羔羊之皮。素絲五它。皮言其表也。羔羊之革。素絲五緎。革言其裏也。羔羊之縫。素絲五總。合言其表裏也。其裏之所用未詳。</段玉裁注>
<許慎釋>从𧚍。鬲聲，讀若擊。</許慎釋>
<段玉裁注>楷革切，十六部。</段玉裁注>
</內容>
<重文>文二　　重一</重文>
<說文字頭>老</說文字頭>
<內容>
<許慎釋>考也。</許慎釋>
<段玉裁注>序曰。五曰轉注：建類一首。同意相受。考老是也。學者多不解。戴先生曰。老下云考也。考下云老也。此許氏之恉。爲異字同義舉例也。一其義類。皆謂建類一首也。互其訓詁。所謂同意相受也。考老適於許書同部。凡許書異部而彼此二篆互相釋者視此。如？窒也、窒？也、但裼也、裼但也之類。老考以曡韵爲訓。</段玉裁注>
<許慎釋>七十曰老。</許慎釋>
<段玉裁注>《曲禮》文。</段玉裁注>
<許慎釋>从人毛匕。</許慎釋>
<段玉裁注>音化。按此篆葢本从毛匕。長毛之末筆。非中有人字也。《韵會》無人字。</段玉裁注>
<許慎釋>言須髮變白也。</許慎釋>
<段玉裁注>說會意之恉。盧晧切，古音在三部。</段玉裁注>
<許慎釋>凡老之屬皆从老。</許慎釋>
</內容>

<說文字頭>耊</說文字頭>
<內容>
<許慎釋>年八十曰耊。</許慎釋>
<段玉裁注>〈釋言〉「耊，老也。《毛傳》云：耊，老也。八十曰耊。按馬融注易、服䖍注《左傳》皆云：七十曰耊。葢耊訓老。故七十八十皆得偁也。</段玉裁注>
<許慎釋>从老省。</許慎釋>
<段玉裁注>小篆既从老省矣。今人或不省。非也。下同。</段玉裁注>
<許慎釋>至聲。</許慎釋>
<段玉裁注>古音至讀如銍。徒結切，十二部。</段玉裁注>
</內容>

<說文字頭><img src="398A-03">𦽡</img></說文字頭>（ image number inconsistent ）
<許慎釋>年九十曰𦽡。</許慎釋>
<段玉裁注>今作耄。从老省、毛聲。秏今音讀蒿去聲。葢蒿聲、毛聲古可通用也。《曲禮》：八十九十曰耄。注云：耄惛忘（⿱亾心）。引《左傳》「老將知耄又及之。按其字亦作眊。亦作旄。</段玉裁注>
<許慎釋>从老，蒿省聲。</許慎釋>
<段玉裁注>从蒿者。取蒿目之意。莫報切，二部。</段玉裁注>
</內容>

<說文字頭>耆</說文字頭>
<內容>
<許慎釋>老也。</許慎釋>
<段玉裁注>《曲禮》：六十曰耆。許不言者，許以耆爲七十已上之通偁也。鄭注䠶義云：耆耊皆老也。古多假借爲嗜字。又按〈士喪禮〉「〈士虞禮〉魚進鬐注：鬐，脊也。古文鬐爲耆。許書髟部無鬐字。依古文禮。故不錄今文禮之字也。徐鉉沾附。未識此意。許於《禮經》古文今文之字依一則廢一。</段玉裁注>
<許慎釋>从老省。旨聲。</許慎釋>
<段玉裁注>渠脂切，十五部。</段玉裁注>
</內容>

<說文字頭>耇</說文字頭>
<內容>
<許慎釋>老人面凍黎若垢。</許慎釋>
<段玉裁注>〈釋詁〉曰：耇、老，壽也。〈小雅〉〔毛傳〕曰：耇，壽也。孫炎曰。耇、面凍黎色如浮垢。老人壽徵也。《儀禮》注曰：耇、凍梨也。《方言》曰：東齊曰眉。燕代之北郊曰梨。秦晉之郊陳兖之會曰耇鮐。按《方言》又曰。麋黎，老也。麋黎卽卷一之眉梨。凍黎謂凍而黑色。或假梨爲之。《尚書》黎老作犁老。亦假借也。孫炎注本作面凍梨。見南山有臺、〈大誓〉二正義。本無如字。《釋名》及《方言》〔注〕乃云如凍梨。非也。</段玉裁注>
<許慎釋>从老省。句聲。</許慎釋>
<段玉裁注>古厚切，四部。</段玉裁注>
</內容>

<說文字頭>𦒻</說文字頭>
<內容>
<許慎釋>老人面如處。</許慎釋>
<段玉裁注>謂老人面有黑瘢處也。者，小黑也。</段玉裁注>
<許慎釋>从老省。占聲。</許慎釋>
<段玉裁注>丁念切，古音在七部。</段玉裁注>
<許慎釋>讀若耿介之耿。</許慎釋>
<段玉裁注>雙聲也。</段玉裁注>
</內容>

<說文字頭>𦒶</說文字頭>
<內容>
<許慎釋>老人行才相逮。</許慎釋>
<段玉裁注>才，僅也。今字作纔。纔相逮者，兩足僅能相及。言其行遲步小也。</段玉裁注>
<許慎釋>从老省。？象形。</許慎釋>
<段玉裁注>各本作易省、行象。誤。今正。此非易省。乃象步小相迫之狀也。</段玉裁注>
<許慎釋>讀若樹。</許慎釋>
<段玉裁注>與駐聲義略同。今俗語尙如此。常句切，四部。</段玉裁注>
</內容>

<說文字頭>壽</說文字頭>
<內容>
<許慎釋>久也。</許慎釋>
<段玉裁注>久者，從後灸之也。引伸爲長久。此用長久之義也。</段玉裁注>
<許慎釋>从老省。？聲。</許慎釋>
<段玉裁注>？見口部。今篆體作？。誤。殖酉切，三部。</段玉裁注>
</內容>

<說文字頭>考</說文字頭>
<內容>
<許慎釋>老也。</許慎釋>
<段玉裁注>凡言壽考者，此字之本義也。引伸之爲成也。考槃、江漢、載芟、絲衣《毛傳》是也。凡《禮記》皇考、春秋考仲子之宫皆是也。又假借爲攷字。山有櫙弗𡔷弗考傳曰考、擊也是也。凡言考挍、考問字皆爲攷之假借也。</段玉裁注>
<許慎釋>从老省。丂聲。</許慎釋>
<段玉裁注>苦浩切，古音在三部。</段玉裁注>
</內容>

<說文字頭>孝</說文字頭>
<內容>
<許慎釋>善事父母者。</許慎釋>
<段玉裁注>《禮記》：孝者，畜也。順於道。不逆於倫。是之謂畜。</段玉裁注>
<許慎釋>从老省、从子。子承老也。</許慎釋>
<段玉裁注>說會意之恉。呼教切，二部。</段玉裁注>
</內容>
<重文>文十</重文>
<說文字頭>毛</說文字頭>
<內容>
<許慎釋>睂髮之屬及獸毛也。</許慎釋>
<段玉裁注>眉者，目上毛也。髮者，首上毛也。而者，須也。須者，而也。𦣞下之毛也。𩓾者，頰須也。頾、口上須也。及獸毛者，貴人賤畜也。</段玉裁注>
<許慎釋>象形。</許慎釋>
<段玉裁注>莫袍切，古音二部。</段玉裁注>
<許慎釋>凡毛之屬皆从毛。</許慎釋>
</內容>

<說文字頭><img src="399A-01">𣯍</img></說文字頭>
<內容>
<許慎釋>毛盛也。从毛，隼聲。</許慎釋>
<段玉裁注>而尹切。又人勇切。按而尹卽《玉篇》之而允也。書《釋文》氄徐而允反。又如兖反。俗本允兖字皆譌作充。而《集韵》、《類篇》因有而融如容兩切矣。古音當在十五部。如隼之在十五十三兩部也。</段玉裁注>
<許慎釋>〈虞書〉曰：</許慎釋>
<段玉裁注>虞當作唐。說詳〈禾部〉。</段玉裁注>
<許慎釋>鳥獸𣯍髦。</許慎釋>
<段玉裁注>〈堯典〉文。髦毛古同用。今書𣯍作氄。馬云：溫柔皃。</段玉裁注>
</內容>

<說文字頭>㲦</說文字頭>
<內容>
<許慎釋>獸豪也。</許慎釋>
<段玉裁注>豪者，豕鬣如筆管者也。引伸爲毛之長者之偁。㲦、古書多作翰。《尙書大傳》之西海之濱取白狐靑翰。鄭曰。翰、長毛也。〈長楊賦〉：藉翰林以爲主人。韋昭曰。翰，筆也。善曰。《說文》云毛長者曰翰。按翰當作㲦。葢《說文》古本有毛長者曰㲦五字。在獸豪也之下。《曲禮》：雞曰翰音。注：翰猶長也。其引伸之義也。</段玉裁注>
<許慎釋>从毛，倝聲。</許慎釋>
<段玉裁注>侯旰切，十四部。</段玉裁注>
</內容>

<說文字頭>毨</說文字頭>
<內容>
<許慎釋>𨕖也。</許慎釋>
<段玉裁注>二字依《韵會》。</段玉裁注>
<許慎釋>仲秋鳥獸毛盛。可𨕖取㠯爲器。</許慎釋>
<段玉裁注>毨選雙聲。〈堯典〉「鳥獸毛毨。鄭注：毨，理也。毛更生整理。《周禮》「中秋獻？？。王乃行羽物。鄭注：良，善也。仲秋鳥獸毛毨。因其良時而用之。按許說兼包鄭二義。</段玉裁注>
<許慎釋>从毛，先聲。讀若𨕖。</許慎釋>
<段玉裁注>穌典切，古音在十三部。</段玉裁注>
</內容>

<說文字頭>𣯩</說文字頭>
<內容>
<許慎釋>㠯毳爲𦇧。</許慎釋>
<段玉裁注>毳、獸細毛也。𦇧、西胡毳布也。</段玉裁注>
<許慎釋>色如虋。故謂之𣯩。</許慎釋>
<段玉裁注>與虋雙聲。</段玉裁注>
<許慎釋>虋、禾之赤苗也。</許慎釋>
<段玉裁注>詳〈艸部〉。取其同赤。故名略同。</段玉裁注>
<許慎釋>从毛，㒼聲。</許慎釋>
<段玉裁注>莫奔切，古音在十四部。</段玉裁注>
<許慎釋>《詩》曰：毳衣如𣯩。</許慎釋>
<段玉裁注>王風文。今《詩》𣯩作璊。毛曰。璊，赬也。按許云毳𦇧謂之𣯩。然則《詩》作如璊爲長。作如𣯩則不可通矣。〈玉部〉曰。璊、玉䞓色也。禾之赤苗謂之虋。璊玉色如之。是則𣯩與璊皆於虋得音義。許偁《詩》證毳衣色赤。非證𣯩篆體也。淺人改从玉爲从毛。失其恉矣。抑西胡毳布、中國卽自古有之。斷非法服。《毛傳》曰：大車、太夫之車也。天子大夫四命。其出封五命。如子男之服。乘其大車檻檻然。服毳冕以決訟。是則《詩》所云毳衣者，《周禮》之毳冕。非西胡毳布也。許專治《毛詩》「豈容昧此。疑此六字乃淺人𡚶增。非許書固有。然鄭司農之注《周禮》曰：毳、罽衣也。至後鄭乃云毳畫虎蜼。謂宗彝也。是則自康成以前皆謂毳爲𦇧衣。毛公但云毳冕而不言何物。許說正同大鄭耳。</段玉裁注>
</內容>

<說文字頭>氊</說文字頭>
<內容>
<許慎釋>撚毛也。</許慎釋>
<段玉裁注>手部曰。撚者，蹂也。撚毛者，蹂毛成氈也。《周禮》掌皮曰。共其毳毛爲氈。古多假旃字。</段玉裁注>
<許慎釋>从毛，亶聲。</許慎釋>
<段玉裁注>諸延切，十四部。</段玉裁注>
</內容>
<重文>文六</重文>
<說文字頭>毳</說文字頭>
<內容>
<許慎釋>獸細毛也。</許慎釋>
<段玉裁注>掌皮注曰：毳毛、毛細縟者。</段玉裁注>
<許慎釋>从三毛。</許慎釋>
<段玉裁注>毛細則叢密。故从三毛。衆意也。此芮切，十五部。</段玉裁注>
<許慎釋>凡毳之屬皆从毳。</許慎釋>
</內容>

<說文字頭>䩁</說文字頭>
<內容>
<許慎釋>毛紛紛也。</許慎釋>
<段玉裁注>紛紛者，多也。非分雙聲。䩁䩁猶紛紛也。《廣韵》曰：細毛。</段玉裁注>
<許慎釋>从毳，非聲。</許慎釋>
<段玉裁注>甫微切，十五部。</段玉裁注>
</內容>
<重文>文二</重文>
<說文字頭>尸</說文字頭>
<內容>
<許慎釋>陳也。</許慎釋>
<段玉裁注>陳當作敶。攴部曰。敶，列也。〈小雅〉祈父〔傳〕曰：尸，陳也。按凡祭祀之尸訓主。〈郊特牲〉曰。尸，陳也。注曰：此尸神象。當從主訓之。言陳非也。玉裁謂。祭祀之尸本象神而陳之。而祭者因主之。二義實相因而生也。故許但言陳。至於在牀曰屍。其字从尸从死。別爲一字。而經籍多借尸爲之。</段玉裁注>
<許慎釋>象臥之形。</許慎釋>
<段玉裁注>臥下曰伏也。此字象首俯而曲背之形。式脂切，十五部。</段玉裁注>
<許慎釋>凡尸之屬皆从尸。</許慎釋>
</內容>

<說文字頭>㞟</說文字頭>
<內容>
<許慎釋>偫也。</許慎釋>
<段玉裁注>偫者，儲偫也。《大玄》假爲天地奠位之奠。</段玉裁注>
<許慎釋>从尸，奠聲。</許慎釋>
<段玉裁注>堂練切，古音在十一部。</段玉裁注>
</內容>

<說文字頭>居</說文字頭>
<內容>
<許慎釋>蹲也。</許慎釋>
<段玉裁注>足部曰蹲，居也。二字爲轉注：今足部改居爲踞。又𡚶添踞篆。訓云蹲也。總由不究許書條理。㒺知古形古義耳。立部竣下亦曰居也。亦同義而譌爲偓竣也。葢俗本之紛亂如此。《說文》有凥、有居。凥，處也。从尸得几而止。凡今人居處字古衹作凥處。居，蹲也。凡今人蹲踞字古衹作居。《廣雅》〈釋詁〉二凥也一條。〈釋詁〉三踞也一條。畫然分别。曹憲曰。按《說文》今居字乃箕居字。近之矣。但古人有坐、有跪、有蹲、有箕踞。跪與坐皆厀著於席。而跪聳其體。坐下其𦞠。《詩》所謂啟處。四牡傳曰。啟，跪也。處，居也。四牡不遑啟處。采薇、〈出車〉作不遑啟居。居皆當作凥。許凥下云處也。正本《毛傳》引伸之爲凡凥處字也。若蹲則足底著地。而下其𦞠、聳其厀曰蹲。其字亦作竣。原壤夷俟。謂蹲踞而待、不出迎也。若箕踞、則𦞠著席而伸其腳於前。是曰箕踞。趙佗箕踞見陸賈、聞賈言乃蹷然起坐是也。箕踞爲大不敬。三代所無。居篆正謂蹲也。今字用蹲居字爲凥處字。而凥字廢矣。又別製踞字爲蹲居字。而居之本義廢矣。</段玉裁注>
<許慎釋>从尸，古聲。</許慎釋>
<段玉裁注>各本作古者，居从古。乖於全書之例。淺人因下云俗居从足而竄改譌謬耳。今正。九魚切，五部。</段玉裁注>
</內容>

<說文字頭><img src="400A-01">𧿃</img></說文字頭>
<內容>
<許慎釋>俗居从足。</許慎釋>
<段玉裁注>小徐本如此。不誤。大徐本篆作踞。非也。小徐云：？一本从居。則小徐時固有兩本。</段玉裁注>
</內容>

<說文字頭>㞒</說文字頭>
<內容>
<許慎釋>臥息也。</許慎釋>
<段玉裁注>〈西京賦〉、〈吳都賦〉皆用奰㞒字。說者謂作力之皃也。奰見〈大部〉。奰俗譌贔。㞒俗譌屓。又譌屭。今學者罕知其本字矣。㞒之本義爲臥息。鼻部所謂鼾也。用力者必𡔷其息。故引伸之爲作力之皃。呬，息也。音義略同。</段玉裁注>
<許慎釋>从尸自。</許慎釋>
<段玉裁注>徐鉉曰。自，鼻也。小徐作自聲。許介切，按本虚器切。十五部。</段玉裁注>
</內容>

<說文字頭>㞕</說文字頭>
<內容>
<許慎釋>動作切切也。</許慎釋>
<段玉裁注>《方言》曰：㞕㞕、不安也。秦晉謂之㞕㞕。又曰。㞕，勞也。㞕，獪也。〈邶風〉不我㞕以〔毛傳〕曰：㞕，潔也。</段玉裁注>
<許慎釋>从尸，䏌聲。</許慎釋>
<段玉裁注>私列切。十二部。按俗从肖。非。</段玉裁注>
</內容>

<說文字頭>展</說文字頭>
<內容>
<許慎釋>轉也。</許慎釋>
<段玉裁注>展者，未轉而將轉也。陸德明云：《字林》作輾。然則〈周南〉作輾轉。非古也。《毛傳》曰：展，誠也。《方言》曰：展，信也。此因展與眞音近假借。</段玉裁注>
<許慎釋>从尸。
<段玉裁注>展布四體之意。</段玉裁注>
<許慎釋>？省聲。</許慎釋>
<段玉裁注>知衍切，十四部。</段玉裁注>
</內容>

<說文字頭>屆</說文字頭>
<內容>
<許慎釋>行不便也。</許慎釋>
<段玉裁注>此與艐義相近。艐、船著沙不行也。</段玉裁注>
<許慎釋>一曰極也。</許慎釋>
<段玉裁注>〈釋言〉曰。屆，極也。蕩、閟宮《毛傳》同。〈釋詁〉、《方言》皆曰。艐，至也。郭云：艐、古屆字。按謂古用艐。今用屆也。艐屆雙聲。</段玉裁注>
<許慎釋>从尸，凷聲。</許慎釋>
<段玉裁注>古拜切，十五部。</段玉裁注>
</內容>

<說文字頭>尻</說文字頭>
<內容>
<許慎釋>𦞠也。</許慎釋>
<段玉裁注>按《釋名》以尻與臀別爲二。《漢書》「結股腳。連脽尻。每句皆合二物也。尻今俗云溝子是也。𦞠今俗云屁股是也。析言是二。統言是一。故許云尻、𦞠也。通俗文、《埤蒼》皆云：尻骨謂之八髎。《釋名》曰：尻，廖也。所在廖牢深也。</段玉裁注>
<許慎釋>从尸，九聲。</許慎釋>
<段玉裁注>苦刀切，古音在三部。</段玉裁注>
</內容>

<說文字頭><img src="400A-02">𡱂</img></說文字頭>
<內容>
<許慎釋>髀也。</許慎釋>
<段玉裁注>髀者，股外也。此云髀者。專言股後。</段玉裁注>
<許慎釋>从尸下丌（⿱一八）凥几。</許慎釋>
<段玉裁注>凥各本作居。誤。今正。丌、下基也。𡱂者，人之下基。凥几者猶言坐於牀。〈木部〉曰。牀安身之几坐也。凥下曰。从尸得几而止。皆謂牀也。徒䰟切，十三部。</段玉裁注>
</內容>

<說文字頭>𦞠</說文字頭>
<內容>
<許慎釋>𡱂或从肉隼。</許慎釋>
<段玉裁注>隼聲也。與肉部脽字義同字異。</段玉裁注>
</內容>

<說文字頭><img src="400A-03">𩪡</img></說文字頭>
<內容>
<許慎釋>𡱂或从骨。𣪍（⿰𡱂殳）聲。</許慎釋>
<段玉裁注>今《周易》、春秋、〈考工記〉皆作臋。从肉。軍後曰殿。卽臋之假借字也。</段玉裁注>
</內容>

<說文字頭>㞓</說文字頭>
<內容>
<許慎釋>凥也。从尸，㫖聲。</許慎釋>
<段玉裁注>詰利切，十五部。</段玉裁注>
</內容>

<說文字頭>尼</說文字頭>
<內容>
<許慎釋>從後近之。</許慎釋>
<段玉裁注>尼訓近。故古以爲親暱字。高宗肜日曰。典祀無豐于尼。《釋文》「尼女乙反。《尸子》云：不避遠尼。尼，近也。正義。〈釋詁〉云：卽，尼也。孫炎云：卽猶今也。尼，近也。郭璞引《尸子》「悅尼而來遠。自天寶閒衞包改經尼爲昵。開寶閒陳諤又改《釋文》尼爲昵。而賈氏羣經音辨所載猶未誤也。尼之本義從後近之。若尼山乃取於圩頂水澇所止。屔之假借字也。《孟子》：止或尼之。尼，止也。與致遠恐泥同。泥濘之假借字也。</段玉裁注>
<許慎釋>从尸，匕聲。</許慎釋>
<段玉裁注>女夷切，古音葢在十五部。</段玉裁注>
</內容>

<說文字頭>㞚</說文字頭>
<內容>
<許慎釋>㞚㞏。</許慎釋>
<段玉裁注>二字各本無。今依全書通例補。</段玉裁注>
<許慎釋>從後相躡也。</許慎釋>
<段玉裁注>躡各本作臿。今依《玉篇》訂。以後次前積曡之。謂之㞚㞏。〈吳都賦〉作𡍪㙷。楚立除立二切。善曰。枝柯相重曡皃。《廣韵》曰：。重累土也。《廣韵》亦單用㞚字。訓楔。非此義也。</段玉裁注>
<許慎釋>从尸，臿聲。</許慎釋>
<段玉裁注>楚洽切。八部。《廣韵》云初戢切。</段玉裁注>
</內容>

<說文字頭>㞏</說文字頭>
<內容>
<許慎釋>㞚㞏也。从尸，乏聲。</許慎釋>
<段玉裁注>直立切，七部。</段玉裁注>
</內容>

<說文字頭>㞋</說文字頭>
<內容>
<許慎釋>柔皮也。</許慎釋>
<段玉裁注>《周禮》所謂攻皮也。函人職曰。革欲其柔滑。而腛脂之。則耎。《廣雅》曰：㞋，弱也。是與耎音義同。</段玉裁注>
<許慎釋>从尸又。</許慎釋>
<段玉裁注>會意。</段玉裁注>
<許慎釋>又申尸之後也。</許慎釋>
<段玉裁注>从尸謂皮也。从又謂申其後也。申者引伸之意。此九字大小徐本皆不完，今補。大徐作㞋。而曰或从又。小徐作㞋而曰或从叉。疑从又爲是。人善切，十五部。</段玉裁注>
</內容>

<說文字頭>屒</說文字頭>
<內容>
<許慎釋>伏皃。</許慎釋>
<段玉裁注>未聞。</段玉裁注>
<許慎釋>一曰屋宇也。</許慎釋>
<段玉裁注>與宀部宸音義同。尸象屋形。</段玉裁注>
<許慎釋>从尸，辰聲。</許慎釋>
<段玉裁注>珍忍切，十三部。</段玉裁注>
</內容>

<說文字頭>屖</說文字頭>
<內容>
<許慎釋>屖遟也。</許慎釋>
<段玉裁注>三字爲句。《玉篇》曰：屖今作栖。然則屖遟、卽〈陳風〉之棲遟也。《毛傳》曰：棲遟、遊息也。</段玉裁注>
<許慎釋>从尸，辛聲。</許慎釋>
<段玉裁注>先稽切，古音在十二部。</段玉裁注>
</內容>

<說文字頭>屝</說文字頭>
<內容>
<許慎釋>𡳐屬。</許慎釋>
<段玉裁注>𡳐者，屨也。足所依也。云屬者，屨之麤者曰屝也。《方言》曰：屝、麄𡳐也。《釋名》曰：齊人謂草𡳐曰屝。按〈喪服〉〔傳〕。菅屨者，菅菲也。杜注《左傳》曰：屝、草屨也。菲者屝之假借字。</段玉裁注>
<許慎釋>从尸，非聲。</許慎釋>
<段玉裁注>扶沸切，十五部。</段玉裁注>
</內容>

<說文字頭>屍</說文字頭>
<內容>
<許慎釋>終主也。</許慎釋>
<段玉裁注>終主者，方死無所主。以是爲主也。《曲禮》曰：在牀曰屍。今經傳字多作尸。同音假借也。亦尙有作屍者。</段玉裁注>
<許慎釋>从尸死。</許慎釋>
<段玉裁注>死者，終也。尸者，主也。故曰終主。式脂切，十五部。</段玉裁注>
</內容>

<說文字頭>屠</說文字頭>
<內容>
<許慎釋>刳也。</許慎釋>
<段玉裁注>刳，判也。</段玉裁注>
<許慎釋>从尸，者聲。</許慎釋>
<段玉裁注>同都切，五部。</段玉裁注>
</內容>

<說文字頭>屟</說文字頭>
<內容>
<許慎釋>𡳐之荐也。</許慎釋>
<段玉裁注>之各本作中。今依元應所引訂。此藉於𡳐下。非同𡳐中苴也。荐者，藉也。吳宮有響屟廊。東宮舊事有絳地文𡳐屟百副。卽今婦女鞵下所施高底。其字本音他頰切。轉爲他計切。今籢匱有抽屜。本卽屟字。</段玉裁注>
<許慎釋>从尸，枼聲。</許慎釋>
<段玉裁注>穌叶切，八部。</段玉裁注>
</內容>

<說文字頭>屋</說文字頭>
<內容>
<許慎釋>凥也。</許慎釋>
<段玉裁注>凥各本作居。誤。今正。凡凥處、於尸得几之字引伸。不當用蹲居字也。屋者，室之覆也。引申之凡覆於上者皆曰屋。天子車有黃屋。《詩》箋。屋、小帳也。</段玉裁注>
<許慎釋>从尸。
<段玉裁注>句。</段玉裁注>
<許慎釋>尸。</許慎釋>
<段玉裁注>逗。</段玉裁注>
<許慎釋>所主也。</許慎釋>
<段玉裁注>凡尸皆得訓主。屋从尸者，人爲屋主也。</段玉裁注>
<許慎釋>一曰尸象屋形。</許慎釋>
<段玉裁注>此从尸之又一說也。上象覆。旁象壁。</段玉裁注>
<許慎釋>从至。
<段玉裁注>句。</段玉裁注>
<許慎釋>至。</許慎釋>
<段玉裁注>句。</段玉裁注>
<許慎釋>所止也。屋室皆从至。</許慎釋>
<段玉裁注>室下亦曰。至、所止也。烏谷切，三部。</段玉裁注>
</內容>

<說文字頭><img src="401A-01">𡲃</img></說文字頭>
<內容>
<許慎釋>籒文屋。从厂。</許慎釋>
<段玉裁注>厂呼旱切。</段玉裁注>
</內容>

<說文字頭><img src="401A-02">𦥂</img></說文字頭>
<內容>
<許慎釋>古文屋。</許慎釋>
<段玉裁注>按此字葢卽手部古文握字。見於《淮南書》「淺人補入此耳。</段玉裁注>
</內容>

<說文字頭>屛</說文字頭>
<內容>
<許慎釋>屛。</許慎釋>
<段玉裁注>此複舉字之未刪（⿰刂）者。</段玉裁注>
<許慎釋>蔽也。</許慎釋>
<段玉裁注>〈小雅〉「萬邦之屛。〔傳〕曰：屛，蔽也。引伸爲屛除。按古無平仄之分。</段玉裁注>
<許慎釋>从尸，幷（⿰⿱⺈干⿱⺈干）聲。</許慎釋>
<段玉裁注>必郢切，十一部。</段玉裁注>
</內容>

<說文字頭>層</說文字頭>
<內容>
<許慎釋>重屋也。</許慎釋>
<段玉裁注>曾之言重也。曾祖、曾孫皆是也。故从曾之層爲重屋。〈𦒱工記〉。四阿重屋。注曰：重屋、複笮也。後人因之作樓。〈木部〉曰。樓、重屋也。引伸爲凡重曡之偁。古亦假增爲之。</段玉裁注>
<許慎釋>从尸，曾聲。</許慎釋>
<段玉裁注>昨棱切，六部。</段玉裁注>
</內容>
<重文>文二十三　　重五</重文>
<卷末篇題>說文解字第八篇上</段玉裁注></卷末篇題>
<校對>桐城章甫校字</校對>
