
<檔 ="swjz01-01.xml">
<title n="juan-head" id="v14">說文解字第七篇下</title>
<author>金壇段玉裁注</author>

<wh>𣎳</wh>
<t>
<xushi>分枲莖皮也。</xushi>
<duanzhu>謂分擘枲莖之皮也。</duanzhu>
<xushi>从屮。
<duanzhu>象枲莖。</duanzhu>
<xushi>八象枲皮。</xushi>
<duanzhu>兩旁者，其皮分離之象也。此字與讀若輩之？別。</duanzhu>
<xushi>凡𣎳之屬皆从𣎳。讀若髕。</xushi>
<duanzhu>匹刃切，十二部。</duanzhu>
</t>

<wh>枲</wh>
<t>
<xushi>麻也。</xushi>
<duanzhu>鍇本作麻子也。非。《玉篇》云：有子曰苴。無子曰枲。《廣韵》互易之。誤也。〈喪服〉〔傳〕曰「苴、麻之有蕡者也。牡麻者，枲麻也。〈艸部〉曰「萉、枲實也。萉者，蕡之本字。枲既無實之牡麻。何以言枲實也。枲亦爲母麻、牡麻之大名。猶麻之爲大名也。芓者，母麻。一曰芓卽枲也。是苴可𧦝枲之證也。《周禮》但言枲以晐麻艸之物。九穀攷曰「閒傳曰「苴、惡貌也。斬衰貌若苴。齊衰貌若枲。以今日北方種麻事目驗之。牡麻俗𧦝花麻。夏至開花。所謂榮而不實謂之英者。花落卽拔而漚之。剝取其皮。是爲夏麻。夏麻之色白。苴麻俗𧦝子麻。夏至不作花而放勃。勃卽麻實。所謂不榮而實謂之秀者。八九<pb n="339-1"/>月閒子熟則落。搖而取之。子盡乃刈。漚其皮而剝之。是爲秋麻。色靑而？。不潔白。閒傳所云若苴若枲。殆以是與。</duanzhu>
<xushi>从木，台聲。</xushi>
<duanzhu>鍇作辝省聲。非也。胥里切，一部。</duanzhu>
</t>

<wh>䢄</wh>
<t>
<xushi>籒文枲。从林、从辝。</xushi>
<duanzhu>辝聲也。</duanzhu>
</t>
<variants>文二，重一。</variants>

<wh>𣏟</wh>
<t>
<xushi>萉之總名也。</xushi>
<duanzhu>各本萉作葩。字之誤也。與《吕覽》季冬紀注誤同。今正。〈艸部〉曰「萉、枲實也。？、或萉字也。萉本謂麻實。因以爲苴麻之名。此句疑尙有奪字。當云治萉枲之總名。下文云林、人所治也。可證。萉枲則合有實無實言之也。趙岐、劉熙注《孟子》妻辟纑皆云：緝績其麻曰辟。按辟音劈。今俗語緝麻析其絲曰劈。卽林也。</duanzhu>
<xushi>林之爲言微也。</xushi>
<duanzhu>林微音相近。春秋說題辭曰「麻之爲言微也。林麻古葢同字。</duanzhu>
<xushi>微纖爲功。</xushi>
<duanzhu>絲起於糸。麻縷起於林。</duanzhu>
<xushi>象形。</xushi>
<duanzhu>按此二字當作从二？三字。木謂析其皮於莖。林謂取其皮而細析之也。匹卦切，十六部。</duanzhu>
<xushi>凡林之屬皆从林。</xushi>
</t>

<wh>檾</wh>
<t>
<xushi>枲屬。</xushi>
<duanzhu>類枲而非枲。言屬而別見也。檾者，草名也。《周禮》典枲。<pb n="339-2"/>掌布絲縷紵之麻草之物。注云：草、葛䔛之屬。掌葛。徵草貢之材於澤農。注云：草貢出澤。䔛紵之屬。可緝績者。䔛卽檾字之異者。䔛紵出於澤。與葛出於山不同。又作顈。襍記。如三年之喪。則既顈。其練祥皆行。鄭云：顈、草名。無葛之鄕。去麻則用顈。《詩》兩言褧衣。許於此偁檾衣。於〈衣部〉偁褧衣。而云褧，檾也。示反古。然則褧衣者，以檾所績爲之。葢〈士昏禮〉所謂景也。今之檾麻本草作莔麻。其皮不及枲麻之堅韌。今俗爲麤繩索多用之。</duanzhu>
<xushi>从林，熒省聲。</xushi>
<duanzhu>去穎切，十一部。</duanzhu>
<xushi>《詩》曰：衣錦檾衣。</xushi>
<duanzhu>衞〈碩人〉、〈鄭丰〉文。今皆作褧。</duanzhu>
</t>

<wh>㪔</wh>
<t>
<xushi>分離也。</xushi>
<duanzhu>？潸字以爲聲。？行而𢽳廢矣。</duanzhu>
<xushi>从林、从攴。</xushi>
<duanzhu>會意。穌旰切，十四部。</duanzhu>
<xushi>林、分𢽳之意也。</xushi>
<duanzhu>說从林之意。</duanzhu>
</t>
<variants>文三。</variants>

<wh>麻</wh>
<t>
<xushi>枲也。</xushi>
<duanzhu>麻與枲互訓。皆兼苴麻、牡麻言之。</duanzhu>
<xushi>从𣑼、从广。</xushi>
<duanzhu>會意。莫遐切，古音在十七部。</duanzhu>
<xushi>林、人所治也。在屋下。</xushi>
<duanzhu>說从广之意。林必於屋下績之。故从广。然則未治謂之枲。治之謂之麻。以巳治<pb n="339-3"/>之偁加諸未治。則統謂之麻。此條今各本皆奪誤。惟《韵會》所據小徐本不誤。今從之。</duanzhu>
<xushi>凡麻之屬皆从麻。</xushi>
</t>

<wh>䵈</wh>
<t>
<xushi>未練治纑也。</xushi>
<duanzhu>糸部曰「纑、布縷也。劉熙《孟子》〔注〕曰：緝續其麻曰辟。練絲曰纑。練絲謂取所緝之縷湅治之也。練者，湅也。湅者，？也。汏諸水漂潎之也。巳湅曰纑。未湅曰䵈。《廣雅》曰：䵈，綃也。綃是生絲未湅之縷。如生絲然。故曰綃也。如成國謂巳湅曰練絲。</duanzhu>
<xushi>从麻，後聲。</xushi>
<duanzhu>空谷切。三部。按後之入聲如斛。如〈大雅〉垢與谷韵是也。</duanzhu>
</t>

<wh>黀</wh>
<t>
<xushi>麻䕸也。从麻，取聲。</xushi>
<duanzhu>東方朔七諫曰「菎蕗襍於黀篜。王注云：枲翮曰黀。煏竹曰篜。按？卽稭字之俗。黀麻？卽〈艸部〉之菆麻蒸。此部此篆葢淺人所增。側鳩切，四部。</duanzhu>
</t>

<wh><img src="336A-01">𪎨</img></wh>
<t>
<xushi>檾屬。</xushi>
<duanzhu>檾爲枲類。𪎨又檾類也。《廣韵》引字書云：𪎨麻一絜也。</duanzhu>
<xushi>从麻，兪聲。</xushi>
<duanzhu>度侯切，四部。</duanzhu>
</t>
<variants>文四。</variants>

<wh>尗</wh>
<t>
<xushi>豆也。</xushi>
<duanzhu>尗豆古今語。亦古今字。此以漢時語釋古語也。《戰國策》「韓地五穀所生。非麥而豆。民之所食。大<pb n="340"/>抵豆飯藿羹。《史記》豆作菽。</duanzhu>
<xushi>尗象豆生之形也。</xushi>
<duanzhu>尗象各本作象尗。誤。今正。重言尗者，著其形也。豆之生也。所種之豆必爲兩瓣。而戴於莖之頂。故以一象地。下象其根。上象其戴生之形。式竹切。三部。今字作菽。</duanzhu>
<xushi>凡尗之屬皆从尗。</xushi>
</t>

<wh>𢻃</wh>
<t>
<xushi>配鹽幽尗也。</xushi>
<duanzhu>《廣雅》說飮食曰「寑、䤁、鬰、？，幽也。幽與？同義。以豆？之。其味苦。〈招䰟〉曰「大苦？酸。辛甘行些。王云：大苦，豉也。辛謂椒薑也。甘謂飴蜜也。言取豉汁調和以椒薑鹹酢。和以飴、蜜。則辛甘之味皆發而行也。《釋名》曰：豉，嗜也。五味調和。須之而成。乃可甘嗜。故齊人謂豉聲同嗜也。按《齊民要術》說作豉必室中溫煖。所謂幽尗也。云食經作豉法。用鹽五𦫵。所謂配鹽也。</duanzhu>
<xushi>从尗，支聲。</xushi>
<duanzhu>是義切，十六部。</duanzhu>
</t>

<wh>豉</wh>
<t>
<xushi>俗𢻃。从豆。</xushi>
<duanzhu>此可證尗豆爲古今字。豆部之？字、？字皆非古文所有也。</duanzhu>
</t>
<variants>文二，重一。</variants>

<wh>耑</wh>
<t>
<xushi>物初生之題也。</xushi>
<duanzhu>題者，頟也。人體頟爲冣上。物之初見卽其頟也。古發端字作此。今則端行<pb n="340-1"/>而耑廢。乃多用耑爲專矣。《周禮》「磬氏巳下則摩其耑。耑之本義也。《左傳》「履端於始。假端爲耑也。</duanzhu>
<xushi>上象生形。</xushi>
<duanzhu>以才屯韭字例之。一，地也。山象初生。</duanzhu>
<xushi>下象根也。</xushi>
<duanzhu>一下則象其根也。多官切，十四部。</duanzhu>
<xushi>凡耑之屬皆从耑。</xushi>
</t>
<variants>文一。</variants>

<wh>韭</wh>
<t>
<xushi>韭菜也。</xushi>
<duanzhu>三字一句。</duanzhu>
<xushi>一穜而久生者也。故謂之韭。</xushi>
<duanzhu>此與說禾同例。韭久曡韵。</duanzhu>
<xushi>象形。</xushi>
<duanzhu>謂？。</duanzhu>
<xushi>在一之上。一，地也。此與耑同意。</xushi>
<duanzhu>耑亦象形、在一之上也。耑下不言一地也。錯見互相足。舉友切，三部。</duanzhu>
<xushi>凡韭之屬皆从韭。</xushi>
</t>

<wh><img src="336B-01">𩐌</img></wh>
<t>
<xushi>韲也。</xushi>
<duanzhu>《廣雅》「𩐌、𦯓也。</duanzhu>
<xushi>从韭，隊聲。</xushi>
<duanzhu>徒對切，十五部。</duanzhu>
</t>

<wh><img src="336B-02">䪢</img></wh>
<t>
<xushi>𩐌也。</xushi>
<duanzhu>《周禮》醢人。王舉則共醢六十？。以五齊七醢七菹三臡實之。注：齊當爲齏。凡醢醬所和。細切爲齏。全物若䐑爲菹。王氏念孫曰「？者，細碎之名。《莊子》言？粉是也。按〈艸部〉曰「菹、酢菜<pb n="340-2"/>也。酢菜之細切者曰？。通俗文曰「淹韭曰？。淹薤曰？。葢其名起於淹韭、淹？。故从韭。</duanzhu>
<xushi>从韭，次𠂔（）皆聲。</xushi>
<duanzhu>二字皆聲。米部竊字同也。祖雞切，十五部。</duanzhu>
</t>

<wh><img src="337A-01">齏</img></wh>
<t>
<xushi>䪢或从𠫼。</xushi>
<duanzhu>齊聲。</duanzhu>
</t>

<wh>䪥</wh>
<t>
<xushi>䪥菜也。</xushi>
<duanzhu>內則多言䪥。釋草曰「䪥鴻薈。</duanzhu>
<xushi>似韭。从韭，㕢聲。</xushi>
<duanzhu>胡戒切。十五部。俗作薤。</duanzhu>
</t>

<wh>韱</wh>
<t>
<xushi>山韭也。</xushi>
<duanzhu>山韭謂山中自生者。按〈夏小正〉「正月囿有韭、與四月囿有見杏皆謂自生者也。釋草作蒮、山韭。蒮見〈艸部〉。不云山韭。然則許所據《爾雅》作韱、山韭與。</duanzhu>
<xushi>从韭，㦰聲。</xushi>
<duanzhu>息廉切，七部。</duanzhu>
</t>

<wh>䪤</wh>
<t>
<xushi>小蒜。</xushi>
<duanzhu>〈艸部〉曰「蒜、葷菜也。〈南都賦〉曰「其園圃則有藷蔗薑䪤。李善引字書。䪤、小蒜也。《玉篇》、《廣韵》皆云：百合蒜也。按卽《齊民要術》所云百子蒜。</duanzhu>
<xushi>从韭，番聲。</xushi>
<duanzhu>附袁切，十四部。</duanzhu>
</t>
<variants>文六，重一。</variants>

<wh>瓜</wh>
<t>
<xushi>蓏也。</xushi>
<duanzhu>蓏大徐作㼌。誤。〈艸部〉曰「在木曰果。在地曰蓏。瓜者，縢生布於地者也。</duanzhu>
<xushi>象形。</xushi>
<duanzhu>徐鍇曰「外象其<pb n="340-3"/>蔓。中象其實。古華切，古音在五部。</duanzhu>
<xushi>凡瓜之屬皆从瓜。</xushi>
</t>

<wh>㼎</wh>
<t>
<xushi>小瓜也。</xushi>
<duanzhu>謂有一種小瓜名㼎。一名瓞。</duanzhu>
<xushi>从瓜，交聲。</xushi>
<duanzhu>蒲角切。二部。《爾雅》、《毛詩傳》皆作瓝。交聲、勺聲同在二部也。隋書瓝矟。今之金瓜椎也。宋人字作犦矟。遂爲牛形。因字譌而附會有如此者。見文昌襍錄。</duanzhu>
</t>

<wh>瓞</wh>
<t>
<xushi>㼎也。</xushi>
<duanzhu>釋草曰「瓞瓝、其紹瓞。按瓞瓝者，一種艸結小瓜名瓞。卽瓝瓜也。云其紹瓞者，瓝瓜之近本繼先歲之實謂之瓞也。上云瓞瓝渾言之。此析言之也。〈大雅〉：緜緜瓜瓞。〔傳〕云：瓜瓞、瓜紹也。瓞，瓝也。今本傳奪瓜瓞二字。乃不可讀矣。云瓜瓞、瓜紹也者，言瓜之近本繼先歲之實必小。如瓝瓜之近本繼先歲之實亦小。故亦謂之瓞也。瓜紹不云瓞。以瓝紹之名名之。故曰瓜瓞。又引《爾雅》瓞瓝說其本義也。《毛傳》襲《爾雅》而文義不同。《詩》言瓜瓞者，興其先小後大。陸氏佃曰「今驗近本之瓜常小。末則復大。戴先生謂於《詩》意物理皆得之。</duanzhu>
<xushi>从瓜，失聲。</xushi>
<duanzhu>徒結切，十二部。</duanzhu>
<xushi>《詩》曰：緜緜瓜瓞。</xushi>
<duanzhu>〈大雅〉緜文。</duanzhu>
</t>

<wh>𤫰</wh>
<t>
<xushi>瓞或从弗。</xushi>
<duanzhu>按弗當作弟。篆體誤也。《尙書》平秩亦作平豑。釋草稊亦曰苵。是其例。弟與失雙聲。</duanzhu>
</t>

<wh><img src="337B-01">𤬐</img></wh>
<t>
<xushi>小瓜也。</xushi>
<duanzhu>亦一種小瓜之名。《齊民要術》引作小瓜瓞也。</duanzhu>
<xushi>从瓜，熒省聲。</xushi>
<duanzhu>戶扃切，十一部。</duanzhu>
</t>

<wh><img src="337B-02">𤬖</img></wh>
<t>
<xushi>瓜也。</xushi>
<duanzhu>有瓜名𤬖也。</duanzhu>
<xushi>从瓜，䌛省聲。</xushi>
<duanzhu>余昭切，古音在三部。</duanzhu>
</t>

<wh>瓣</wh>
<t>
<xushi>瓜中實也。</xushi>
<duanzhu>〈衞風〉：齒如瓠棲。釋草及《毛傳》曰：瓠棲、瓠瓣也。瓜中之實曰瓣。實中之可食者當曰人。如桃杏之人。</duanzhu>
<xushi>从瓜，辡聲。</xushi>
<duanzhu>蒲莧切，古音葢在十二部。</duanzhu>
</t>

<wh>㼌</wh>
<t>
<xushi>本不勝末。微弱也。从二瓜。</xushi>
<duanzhu>本者，蔓也。末者，瓜也。蔓一而瓜多。則本微弱矣。故污窬之窳、惰嬾之窳皆从此。</duanzhu>
<xushi>讀若庾。</xushi>
<duanzhu>以主切，古音當在四部。</duanzhu>
</t>
<variants>文七，重一。</variants>

<wh>瓠</wh>
<t>
<xushi>匏也。</xushi>
<duanzhu>包部曰「匏，瓠也。二篆左右轉注：〈七月〉〔傳〕曰：壷，瓠也。此謂叚借也。</duanzhu>
<xushi>从瓜，夸聲。</xushi>
<duanzhu>胡誤切，五部。</duanzhu>
<xushi>凡瓠之屬皆从瓠。</xushi>
</t>

<wh>瓢</wh>
<t>
<xushi>蠡也。</xushi>
<duanzhu>蠡者，？也。豆部曰「？者，蠡也。以一瓠劙爲二曰瓢。亦曰蠡。亦曰？蠡一作？。見九歎、《方言》「一作盠。見皇象書《急就》𥓓本。其作蠡者，見《周禮》鬯人注、《漢書》東方朔傳。詳豆部。</duanzhu>
<xushi>从瓠省。</xushi>
<duanzhu>不入瓜部者，瓠與瓜別也。</duanzhu>
<xushi>？聲。</xushi>
<duanzhu>符宵切。二部。《玉篇》作？。</duanzhu>
</t>
<variants>文二。</variants>

<wh>宀</wh>
<t>
<xushi>交覆？屋也。</xushi>
<duanzhu>古者，屋四注：東西與南北皆交覆也。有堂有室是爲深屋。自部？下曰「宀宀、不見也。是則宀宀謂深也。</duanzhu>
<xushi>象形。</xushi>
<duanzhu>象兩下之形。亦象四注之形。武延切，古音當在十二部。</duanzhu>
<xushi>凡宀之屬皆从宀。</xushi>
</t>

<wh>家</wh>
<t>
<xushi>凥也。</xushi>
<duanzhu>凥各本作居。今正。凥，處也。處，止也。釋宫。牖戶之閒謂之扆。其內謂之家。引伸之天子諸侯曰國。大夫曰家。凡古曰家人者，猶今曰人家也。家人字見哀四年《左傳》〈夏小正〉傳及《史記》、《漢書》「家凥曡韵。</duanzhu>
<xushi>从宀，豭省聲。</xushi>
<duanzhu>古牙切，古音在五部。按此字爲一大疑案。豭省聲讀家。學者但見从豕而巳。从豕之字多矣。安見其爲豭省耶。何以不云叚聲。而紆回至此耶。竊謂此篆本義乃豕之凥也。引申叚借以爲人之凥。字義之轉移多如此。牢、牛之凥也。引伸爲所以拘罪之𨻼牢。庸有異乎。豢豕之生子冣多。故人凥聚處借用其字。久而忘其字之本義。使引伸之義得冒據之。葢自古而然。許書之作也。盡正其失。而猶未免此。且曲爲之說。是千慮之一失也。家篆當入豕部。</duanzhu>
</t>

<wh><img src="338A-01">𠖔</img></wh>
<t>
<xushi>古文家。</xushi>
<duanzhu>按此篆體葢誤。當从古文豕作？。古文四聲韵引作？。似近是。</duanzhu>
</t>

<wh>宅</wh>
<t>
<xushi>人所託凥也。</xushi>
<duanzhu>依《御覽》補字。託者，寄也。〈人部〉亦曰「侂，寄也。引伸之凡物所安皆曰宅。宅託曡韵。《釋名》曰：宅，擇也。擇揀吉處而營之。</duanzhu>
<xushi>从宀，乇聲。</xushi>
<duanzhu>場伯切，古音在五部。</duanzhu>
</t>

<wh><img src="338A-02">𡧪</img></wh>
<t>
<xushi>古文宅。</xushi>
</t>

<wh>㡯</wh>
<t>
<xushi>亦古文宅。</xushi>
<duanzhu>侂从此。</duanzhu>
</t>

<wh>室</wh>
<t>
<xushi>實也。</xushi>
<duanzhu>以曡韵爲訓。古者，前堂後室。《釋名》曰：室，實也。人物實滿其中也。引伸之則凡所居皆曰室。釋宫曰「宫謂之室、室謂之宫是也。</duanzhu>
<xushi>从宀，至聲。</xushi>
<duanzhu>大徐無聲字。非也。古至讀如質。至聲字皆在十二部。下文又言此字之會意。式質切。</duanzhu>
<xushi>室屋皆从至。所止也。</xushi>
<duanzhu>室屋者，人所至而止也。說从至之意。室兼形聲。屋主會意。尸部亦言之。</duanzhu>
</t>

<wh>宣</wh>
<t>
<xushi>天子宣室也。</xushi>
<duanzhu>葢謂大室。如璧大謂之瑄也。賈誼傳。孝文受釐坐宣室。蘇林曰「宣室、未央前正室也。天子宣室。葢禮家相傳古語。引伸爲布也。明也。徧也。通也。緩也。散也。</duanzhu>
<xushi>从宀，？聲。</xushi>
<duanzhu>須緣切，十四部。</duanzhu>
</t>

<wh>向</wh>
<t>
<xushi>北出牖也。</xushi>
<duanzhu>〈豳風〉「塞向墐戶。毛曰「向、北出牖也。按〈士虞禮〉。祝啓牖鄕。注云：鄕、牖一名。〈明堂位〉達鄕注云：鄕、牖屬。是渾言不別。毛公以在冬日可塞。故定爲北出者。引伸爲向背字。經傳皆假鄕爲之。</duanzhu>
<xushi>从宀、从口。</xushi>
<duanzhu>口舊作口。按㐭下曰「从口。中有戶牖。是皆从囗象形也。今正。許諒切，十部。</duanzhu>
<xushi>《詩》曰：塞向墐戶。</xushi>
</t>

<wh>宧</wh>
<t>
<xushi>養也。</xushi>
<duanzhu>以雙聲爲訓。《周易》頤卦亦訓爲養。〈釋詁〉曰：頤，養也。</duanzhu>
<xushi>室之東北隅。</xushi>
<duanzhu>釋宫曰「東北隅謂之宧。</duanzhu>
<xushi>食所居。</xushi>
<duanzhu>居當作凥。邵氏晉涵云：君子之居恒當戶。戶在東南則東北隅爲當戶。飮食之處在焉。此許意也。舍人云：東北陽氣始起。育養萬物。故曰宧。宧，養也。《釋名》與舍人略同。</duanzhu>
<xushi>从宀，𦣞聲。</xushi>
<duanzhu>以形聲包會意。與之切，一部。</duanzhu>
</t>

<wh><img src="338A-03">𡧮</img></wh>
<t>
<xushi>戶樞聲也。室之東南隅。</xushi>
<duanzhu>二句一義。古者，戶東牖西。故以戶樞聲名東南隅也。釋宫曰「東南隅謂之？。按《釋名》曰：㝔，幽也。非許意。許？？義殊。《爾雅》、《釋文》引《說文》「？深皃。誤以？爲？也。</duanzhu>
<xushi>从宀，㫐聲。</xushi>
<duanzhu>烏皎切。二部。《禮經》及他書作㝔。亦作突。</duanzhu>
</t>

<wh>奧</wh>
<t>
<xushi>宛也。</xushi>
<duanzhu>宛奥雙聲。宛者，委曲也。室之西南隅。宛然深藏。室之尊處也。</duanzhu>
<xushi>室之西南隅。从宀。𢍏聲。</xushi>
<duanzhu>烏到切。古音在三部。按？部？讀若書卷。則奥宜讀若怨。而古音不尒者，取雙聲爲聲也。</duanzhu>
</t>

<wh>宸</wh>
<t>
<xushi>屋宇也。</xushi>
<duanzhu>屋者，以宫室上覆言之。宸謂屋邊。故古書言柍桭者，卽棟宇也。〈甘泉賦〉「日月纔經於柍桭。伏虔曰「柍、中央也。桭、屋梠也。〈魏都賦〉「旅楹閑列。暉鑒柍桭。張載曰「柍、中央也。桭、屋宇檼也。是知柍桭卽上棟下宇之謂。柍卽央字。桭卽宸字。〈西京賦〉：消氛埃於中宸。集重陽之淸澂。中宸卽柍桭。韋昭注《國語》云：宸、屋𩅸也。宇，邊也。若《玉篇》引賈逵云宸室之奥者，當亦是《國語注》，而其說異矣。</duanzhu>
<xushi>从宀，辰聲。</xushi>
<duanzhu>植鄰切，十三部。</duanzhu>
</t>

<wh>宇</wh>
<t>
<xushi>屋邊也。</xushi>
<duanzhu>〈豳風〉「八月在宇。陸德明曰「屋四垂爲宇。引《韓詩》宇、屋𩅸也。高誘注《淮南》曰：宇、屋檐也。引伸之凡邊謂之宇。如輪人爲葢上欲尊而宇欲卑、《左傳》云在君之宇下、又云失其守宇皆是也。宇者，言其邊。故引伸之義又爲大。文子及《三蒼》云：上下四方謂之宇。往古來今謂之宙。上下四方者，大之所際也。《莊子》云：有實而無乎處者，宇也。有長而無本剽者，宙也。有實而無乎處、謂四方<pb n="342-1"/>上下實有所際。而所際之處不可得到。</duanzhu>
<xushi>从宀，亏聲。</xushi>
<duanzhu>王榘切，五部。</duanzhu>
<xushi>易曰「上棟下宇。</xushi>
<duanzhu>〈𣪠辭〉傳文。虞翻曰「宇謂屋邊也。</duanzhu>
</t>

<wh>㝢</wh>
<t>
<xushi>籒文宇。从禹。</xushi>
<duanzhu>禹聲也。大徐本篆體从冖。非。</duanzhu>
</t>

<wh>寷</wh>
<t>
<xushi>大屋也。从宀，豐聲。</xushi>
<duanzhu>此以形聲包會意。當云从宀豐、豐亦聲也。？戎切，九部。</duanzhu>
<xushi>易曰「豐其屋。</xushi>
<duanzhu>豐上六爻辭。偁此說寷从宀豐會意之恉。宀，屋也。豐，大也。故寷之訓曰大屋。此與偁百穀艸木麗於地說䕻从艸麗同意。《經典釋文》不得其解。乃云麗《說文》作䕻。豐《說文》作寷。大小徐皆於引易作䕻、寷之字。其繆非一日矣。</duanzhu>
</t>

<wh>寏</wh>
<t>
<xushi>周垣也。</xushi>
<duanzhu>寏之言完也。〈西京賦〉曰「繚亙綿聯。四百餘里。薛注曰：苑之周圍也。善曰「〈西都賦〉之繚以周。牆也。</duanzhu>
<xushi>从宀，奐聲。</xushi>
<duanzhu>胡官切，十四部。</duanzhu>
</t>

<wh>院</wh>
<t>
<xushi>寏或从𨸏。完聲。</xushi>
<duanzhu>完亦義也。《廣雅》釋室云：院，垣也。《左傳》「繕完葺牆。以待賓客。李涪云：完當爲宇。按繕完葺三字成文、猶下文云觀臺榭亦三字成文也。安得以今人儷辭之法繩之。必欲謂爲誤字。則完當是院字。葢惟子産盡壞館垣。故措辭就垣言。上文高其？閣。亦爲門不容車掩飾。古人字無泛<pb n="342-2"/>設也。又按鉉本云：寏或从𨸏。鍇多完聲二字。皆非善本。葢此篆當从宀阮聲。與〈𨸏部〉从𨸏完聲之字別。篆體及說解轉寫誤耳。</duanzhu>
</t>

<wh>宏</wh>
<t>
<xushi>屋？也。</xushi>
<duanzhu>各本深下衍響字。此因下文屋響而誤。今依《韵會》、《集韵》、《類篇》正。大小徐本皆不誤也。或曰厷弘本一聲。谷部曰「？、谷中響也。〈弓部〉曰「弘、弓聲也。〈水部〉曰：泓、下深大也。參伍求之。葢宏訓屋深？。宖其重文。愚按此說近是。但〈江賦〉以泓汯成文。不妨宏宖各字也。屋深者，其內深廣也。法言曰「其中弘深。其外肅括。此宏字之義。假弘爲宏耳〈攷工記〉「其聲大而宏。大而宏者，其聲外大而中宏也。〈月令〉「其器圜以閎。鄭云：閎謂中？。象土含物。圜以閎、《吕氏春秋》作圜以揜。葢宏者深廣其中。揜其外。故《禮記》、《吕覽》可互相足。揜者，斂也。閎亦宏之叚借字。</duanzhu>
<xushi>从宀，厷聲。</xushi>
<duanzhu>戶萌切，古音在六部。</duanzhu>
</t>

<wh>宖</wh>
<t>
<xushi>屋響也。</xushi>
<duanzhu>〈長門賦〉曰「擠玉戶以撼金鋪兮。聲噌吰而似鐘音。〈甘泉賦〉「帷弸彋其。拂汨兮。稍暗暗而靚深。皆屋響之意。〈魯靈光殿賦〉曰「隱陰夏以中處。宖寥窲以崢嶸。今《文𨕖》宖字皆誤。惟《韵會》所據不誤。</duanzhu>
<xushi>从宀，弘聲。</xushi>
<duanzhu>〈弓部〉曰「弘弓聲也。此舉形聲包會意也。戶萌切，古音在六部。</duanzhu>
</t>

<wh>寪</wh>
<t>
<xushi>屋皃。</xushi>
<duanzhu>王逸注招隱士曰「崎嶇閜寪。</duanzhu>
<xushi>从宀，爲聲。</xushi>
<duanzhu>韋委切，古音在十七部。</duanzhu>
</t>

<wh>㝩</wh>
<t>
<xushi>屋㝩㝗也。</xushi>
<duanzhu>《方言》「㝩，空也。郭注：漮㝗、空皃。</duanzhu>
<xushi>从宀，康聲。</xushi>
<duanzhu>苦岡切，十部。</duanzhu>
</t>

<wh>㝗</wh>
<t>
<xushi>㝩㝗也。</xushi>
<duanzhu>各本删㝗字，今補。㝩㝗以曡韵成文。</duanzhu>
<xushi>从宀，良聲。音良久。</xushi>
<duanzhu>《說文》少言音者。當作讀若。力康切，十部。</duanzhu>
</t>

<wh>宬</wh>
<t>
<xushi>屋所容受也。</xushi>
<duanzhu>宬之言盛也。《廣韵》無所字。</duanzhu>
<xushi>从宀，成聲。</xushi>
<duanzhu>氏征切。</duanzhu>
</t>

<wh>寍</wh>
<t>
<xushi>安也。</xushi>
<duanzhu>此安寧正字。今則寧行而寍廢矣。僞古文。萬咸寍。音義曰「寍，安也。《說文》安寧字如此。寧、願詞也。語甚分明。自衞包改正文。李昉、陳鄂又改《釋文》「令人不可讀矣。</duanzhu>
<xushi>从宀，心在皿上。</xushi>
<duanzhu>會意。奴丁切，十一部。</duanzhu>
<xushi>皿。</xushi>
<duanzhu>逗。</duanzhu>
<xushi>人之食飮器。所㠯安人也。</xushi>
<duanzhu>故既从宀。而又从心在皿上。</duanzhu>
</t>

<wh>定</wh>
<t>
<xushi>安也。</xushi>
<duanzhu>古亦叚奠字爲之。</duanzhu>
<xushi>从宀，正聲。</xushi>
<duanzhu>依《韵會》本訂。徒徑切，十二部。</duanzhu>
</t>

<wh>寔</wh>
<t>
<xushi>正也。</xushi>
<duanzhu>正各本作止。今正。〈召南〉〔毛傳〕曰：寔，是也。〈韓奕〉〔鄭箋〕亦曰「寔，是也。《春秋．桓六年》。寔來。《公羊傳》曰：寔來者何。猶云是人來也。《穀梁傳》曰：寔來者，是來也。按許云正者，是也。然則<pb n="343"/>正與是互訓。寔與是音義皆同。此云寔，正也。卽公、穀、毛、鄭之寔，是也。《詩》「湜湜其止」〔鄭箋〕尙以持正釋湜。而古多有以實爲寔者。《韓詩》「實命不猶。卽寔命不猶也。〈大雅．韓奕〉。實墉實壑。卽寔墉寔壑也。〈周語〉。咨於故實。卽故寔。故韋云故事之是者也。實寔音義皆殊。由趙魏之閒實寔同聲。故相叚借耳。若杜預注春秋寔來曰寔，實也。則非是也。</duanzhu>
<xushi>从宀，是聲。</xushi>
<duanzhu>此舉形聲包會意。常隻切。古音在十六部。《廣韵》入？四職。非。</duanzhu>
</t>

<wh>安</wh>
<t>
<xushi>竫也。</xushi>
<duanzhu>竫各本作靜。今正。立部曰「竫者，亭安也。與此爲轉注：靑部靜者，審也。非其義。《方言》曰：安，靜也。以許書律之。叚靜爲竫耳。安亦用爲語詞。</duanzhu>
<xushi>从女在宀中。</xushi>
<duanzhu>此與寍同意。烏寒切，十四部。</duanzhu>
</t>

<wh>宓</wh>
<t>
<xushi>安也。</xushi>
<duanzhu>此字經典作密。密行而宓廢矣。〈大雅〉：止旅乃密。〔傳〕曰：密，安也。正義曰「〈釋詁〉曰：密、康，靜也。康，安也。轉以相訓。是密得爲安。按〈上林賦〉宓汨、去疾也。義似異而實同。孔子弟子子賤姓宓。</duanzhu>
<xushi>从宀，必聲。</xushi>
<duanzhu>美畢（）切，十二部。</duanzhu>
</t>

<wh>㝣</wh>
<t>
<xushi>竫也。</xushi>
<duanzhu>《玉篇》引〈蒼頡篇〉云：安也。</duanzhu>
<xushi>从宀，契聲。</xushi>
<duanzhu>於計切，十五部。</duanzhu>
</t>

<wh>宴</wh>
<t>
<xushi>安也。</xushi>
<duanzhu>引伸爲宴饗。經典多叚燕爲之。</duanzhu>
<xushi>从宀，妟聲。</xushi>
<duanzhu>妟見女部。<pb n="343-1"/>安也。於甸切。十四部。《五經文字》曰：《字林》作宴。</duanzhu>
</t>

<wh>𡧯</wh>
<t>
<xushi>無人聲也。从宀，尗聲。</xushi>
<duanzhu>前歷切。古音在三部。口部作？。𡧯今字作寂。《方言》作？。云靜也。江湘九嶷之郊謂之？。</duanzhu>
</t>

<wh><img src="339B-01">𧧌</img></wh>
<t>
<xushi>𡧯或从言。</xushi>
</t>

<wh>察</wh>
<t>
<xushi>覆審也。</xushi>
<duanzhu>？部云：？，覆也。覈、从？敫聲。實也。攷事？笮邀遮其辭得實曰覈。然則察與覈同意。釋訓曰「明明、斤斤，察也。</duanzhu>
<xushi>从宀，祭聲。</xushi>
<duanzhu>从宀者，取覆而審之。从祭爲聲、亦取祭必詳察之意。初八切，十五部。</duanzhu>
</t>

<wh>寴</wh>
<t>
<xushi>至也。</xushi>
<duanzhu>至者，親密無閒之意。見部曰「親者，至也。然則寴與親音義皆同。故秦𥓓以寴䡅爲親巡。《廣韵》眞韵曰「寴古文親也。震韵曰「寴、屋空皃。此今義。非古義。凡《廣韵》之例。今義與《說文》義異者，必先舉今義而後偁《說文》「故震韵先云屋空皃。而後云《說文》至也。</duanzhu>
<xushi>从宀，親聲。</xushi>
<duanzhu>覆而親之也。初僅切。十二部。按《玉篇》且仁切。</duanzhu>
</t>

<wh>完</wh>
<t>
<xushi>全也。</xushi>
<duanzhu>入部全作仝。仝，完也。是二字互訓。</duanzhu>
<xushi>从宀，元聲。</xushi>
<duanzhu>胡官切，十四部。</duanzhu>
<xushi>古文㠯爲寬字。</xushi>
<duanzhu>此言古文叚借字。</duanzhu>
</t>

<wh>富</wh>
<t>
<xushi>僃也。</xushi>
<duanzhu>富與福音義皆同。《釋名》曰：福，富也。</duanzhu>
<xushi>一曰？也。从宀，畐聲。</xushi>
<duanzhu>方副切，古音在一部。</duanzhu>
</t>

<wh>實</wh>
<t>
<xushi>富也。</xushi>
<duanzhu>引伸之爲艸木之實。</duanzhu>
<xushi>从宀貫。</xushi>
<duanzhu>會意。神質切，十二部。</duanzhu>
<xushi>貫爲貨物。</xushi>
<duanzhu>以貨物充於屋下是爲實。</duanzhu>
</t>

<wh><img src="340A-01">𡧖</img></wh>
<t>
<xushi>藏也。</xushi>
<duanzhu>藏當作臧。宲與保音同義近。</duanzhu>
<xushi>从宀，呆聲。</xushi>
<duanzhu>博袌切。古音在三部。按《玉篇》既云宲補道切。又重出而云食質切、古實字。殊誤。</duanzhu>
<xushi>呆、古文保。</xushi>
<duanzhu>見〈人部〉。</duanzhu>
<xushi>〈周書〉曰：陳宲赤刀。</xushi>
<duanzhu>顧命文。葢壁中古文如此。今作寶。</duanzhu>
</t>

<wh>容</wh>
<t>
<xushi>盛也。</xushi>
<duanzhu>今字叚借爲頌皃之頌。</duanzhu>
<xushi>从宀，谷聲。</xushi>
<duanzhu>此依小徐本。谷古音讀如欲。以雙聲？聲也。鉉本作从宀谷。云屋與谷皆所以盛受也。亦通。余封切，九部。</duanzhu>
</t>

<wh><img src="340A-02">㝐</img></wh>
<t>
<xushi>古文容。从公。</xushi>
<duanzhu>公聲。</duanzhu>
</t>

<wh>宂</wh>
<t>
<xushi>𢽳也。从宀儿。</xushi>
<duanzhu>各本奪儿，今補。儿卽人也。會意。而隴切，九部。</duanzhu>
<xushi>人在屋下。無田事也。</xushi>
<duanzhu>說會意之恉。</duanzhu>
<xushi>〈周書〉曰：宫中之宂食。</xushi>
<duanzhu>書當作禮。轉寫之誤。《周禮》？人。掌共外內朝宂食者之食。許偁之。涉校人宫中之稍食而誤。記憶之過也。</duanzhu>
</t>

<wh><img src="340A-03">𡫛</img></wh>
<t>
<xushi>㝰㝰不見也。</xushi>
<duanzhu>㝰與臱音義皆同。《毛詩》綿綿。《韓詩》作民民。按綿綿、民民皆謂密也。卽㝰㝰不見之意。《莊子》「窅然喪其天下<pb n="343-3"/>焉。郭象音武騈反。是郭本作㝰然也。</duanzhu>
<xushi>一曰㝰㝰</xushi>
<duanzhu>上㝰依《集韵》、《類篇》正。</duanzhu>
<xushi>不省人。</xushi>
<duanzhu>大徐作不見省人。見字衍。《玉篇》亦作一曰不省人。</duanzhu>
<xushi>从宀，𦤝聲。</xushi>
<duanzhu>武延切，古音讀如民。在十二部。</duanzhu>
</t>

<wh>寶</wh>
<t>
<xushi>珍也。</xushi>
<duanzhu>〈玉部〉曰「珍，寶也。二字互訓。《史記》多假葆爲寶。</duanzhu>
<xushi>从宀玉貝。</xushi>
<duanzhu>玉與貝在屋下。會意。</duanzhu>
<xushi>缶聲。</xushi>
<duanzhu>博晧切，古音在三部。</duanzhu>
</t>

<wh>寚</wh>
<t>
<xushi>古文寶。省貝。</xushi>
<duanzhu>《廣韵》曰：。古文作珤。</duanzhu>
</t>

<wh>宭</wh>
<t>
<xushi>羣凥也。</xushi>
<duanzhu>以曡韵爲訓。《論語》曰：羣居終日。</duanzhu>
<xushi>从宀，君聲。</xushi>
<duanzhu>渠云切，十三部。</duanzhu>
</t>

<wh>宦</wh>
<t>
<xushi>仕也。</xushi>
<duanzhu>〈人部〉曰：仕者，學也。《左傳》「宦三年矣。服虔云：宦，學也。《曲禮》：宦學事師。注云：宦，仕也。熊氏云：宦謂學官事。學謂習六藝。二者俱是事師。襍記。宦於大夫。《左傳》「妾爲宦女。按仕者，習所事也。古事士仕通用。貫宦通用。故〈魏風〉三歲貫女。魯《詩》作宦女。</duanzhu>
<xushi>从宀臣。</xushi>
<duanzhu>胡慣切，十四部。</duanzhu>
</t>

<wh>宰</wh>
<t>
<xushi>辠人在屋下執事者。</xushi>
<duanzhu>此宰之本義也。引伸爲宰制。</duanzhu>
<xushi>从宀、从辛。辛，辠也。</xushi>
<duanzhu>辛卽辠之省。作亥切，一部。</duanzhu>
</t>

<wh>守</wh>
<t>
<xushi>守官也。</xushi>
<duanzhu>《左傳》曰：守道不如守官。《孟子》曰：有官守者。不得其職則去。</duanzhu>
<xushi>从宀、从寸。<pb n="344"/>从宀、寺府之事也。</xushi>
<duanzhu>〈寸部〉曰：寺，廷也。〈广部〉曰「府、文書藏也。</duanzhu>
<xushi>从寸、法度也。</xushi>
<duanzhu>守从二者會意。書九切。三部。从宀以下十四字參《韵會》本訂。</duanzhu>
</t>

<wh>寵</wh>
<t>
<xushi>尊凥也。</xushi>
<duanzhu>引伸爲榮竉。</duanzhu>
<xushi>从宀，龍聲。</xushi>
<duanzhu>丑壟切，九部。</duanzhu>
</t>

<wh>宥</wh>
<t>
<xushi>寬也。</xushi>
<duanzhu>〈周頌〉「夙夜基命宥密。叔向、毛公皆曰「宥，寬也。宥爲寬。故貰罪曰宥。《周禮》大司樂假宥爲侑。〈王制〉假又爲宥。</duanzhu>
<xushi>从宀，有聲。</xushi>
<duanzhu>于救切，古音在一部。</duanzhu>
</t>

<wh>宐</wh>
<t>
<xushi>所安也。</xushi>
<duanzhu>〈周南〉：宜其室家。傳曰「宜以有室家無踰時者。</duanzhu>
<xushi>从宀之下、一之上。</xushi>
<duanzhu>一猶地也。此言會意。</duanzhu>
<xushi>多省聲。</xushi>
<duanzhu>按《廣韵》曰：。《說文》本作宐。今據以正篆體。多省聲。故古音魚何切。十七部。今音魚羈切。漢石經作宜。</duanzhu>
</t>

<wh><img src="340B-01">𡪀</img></wh>
<t>
<xushi>古文宜。</xushi>
</t>

<wh><img src="340B-02">𡨆</img></wh>
<t>
<xushi>亦古文宜。</xushi>
</t>

<wh>寫</wh>
<t>
<xushi>置物也。</xushi>
<duanzhu>謂去此注彼也。《曲禮》曰：器之漑（⿰氵既）者不寫。其餘皆寫。注云：寫者，傳己器中乃食之也。〈小雅〉曰：我心寫兮。〔傳〕云：輸寫其心也。按凡傾吐曰寫。故作字作畫皆曰寫。俗作瀉者，寫之俗字。《周禮》以澮寫水。不作瀉。</duanzhu>
				<explanation/>
<duanzhu>寫之則安矣。故从宀。</duanzhu>
<xushi>舄聲。</xushi>
<duanzhu>悉也切，古音在五部。</duanzhu>
</t>

<wh>宵</wh>
<t>
<xushi>夜也。</xushi>
<duanzhu>〈釋言〉、《毛傳》皆曰「宵，夜也。《周禮》司寤。禁宵行夜游者。鄭云：宵、定昏也。按此因經文以宵別於夜爲言。若渾言則宵卽夜也。有假宵爲小者。學記之宵雅是也。有假宵爲肖者。漢志人宵天地之貌是也。</duanzhu>
<xushi>从宀，宀下冥也。</xushi>
<duanzhu>謂日在下而窈冥。地覆日如屋也。</duanzhu>
<xushi>肖聲。</xushi>
<duanzhu>相邀切，二部。</duanzhu>
</t>

<wh>宿</wh>
<t>
<xushi>止也。</xushi>
<duanzhu>凡止曰宿。夜止、其一耑也。《毛傳》「一宿曰宿。再宿曰信。卽《左傳》之凡師一宿曰舍、再宿曰信、過信曰次也。止之義引伸之則爲素。如《史記》云宿將、宿學是也。先期亦曰宿。《周禮》世婦掌女宫之宿戒、〈祭統〉宫宰宿夫人、《禮經》宿尸皆謂先期戒飭。鄭云：宿讀爲肅。</duanzhu>
<xushi>从宀，？聲。？、古文夙。</xushi>
<duanzhu>息逐切。三部。按去聲息救切。此南北音不同。非有異義也。星宿、宿畱非不可讀入聲。</duanzhu>
</t>

<wh>寑</wh>
<t>
<xushi>臥也。</xushi>
<duanzhu>李善引《論語》鄭注：寢，臥息也。臥必於室。故其字从宀。引伸爲宫室之偁。《周禮》宮人。掌王之六寢之脩。釋宫曰「室有東西箱曰廟。無東西箱有室曰寢。又引伸之凡事止亦曰寢。</duanzhu>
<xushi>从宀，㑴聲。</xushi>
<duanzhu>今人皆作寢。寢乃㝱部㝲字之省。與寑異義。七荏切，七部。</duanzhu>
</t>

<wh><img src="340B-03">𡩠</img></wh>
<t>
<xushi>籒文𡪢。省。</xushi>
<duanzhu>省人也。〈水部〉濅下曰「𡩠、籒文𡪢。</duanzhu>
</t>

<wh>𡧍</wh>
<t>
<xushi>冥合也。</xushi>
<duanzhu>冥合者，合之泯然無迹。今俗云吻合者當用此字。</duanzhu>
<xushi>从宀，丐聲。</xushi>
<duanzhu>莫甸切，賓字以爲聲。十二部。</duanzhu>
<xushi>讀若書曰藥不瞑眩。</xushi>
<duanzhu>謂讀若此瞑也。十一十二部之合音。按此許引《孟子》滕文公篇文也。鄭注醫師亦引《孟子》藥不瞑眩。厥疾無瘳。趙注《孟子》云：書逸篇也。若今僞𢰅說命。則采〈楚語〉爲之。許鄭所未見者。大徐本作讀若〈周書〉「繆甚。</duanzhu>
</t>

<wh>寬</wh>
<t>
<xushi>屋寬大也。</xushi>
<duanzhu>《廣韵》曰：。裕也。緩也。其引伸之義也。古文假完字爲之。</duanzhu>
<xushi>从宀，萈聲。</xushi>
<duanzhu>苦官切，十四部。</duanzhu>
</t>

<wh><img src="341A-01">𡨂</img></wh>
<t>
<xushi>寤也。</xushi>
<duanzhu>寐覺而有言曰寤。𡨂之音義皆同也。</duanzhu>
<xushi>从宀，吾聲。</xushi>
<duanzhu>吾故切，五部。</duanzhu>
</t>

<wh>寁</wh>
<t>
<xushi>凥之速也。</xushi>
<duanzhu>止部疌，疾也。疌爲凡速之詞。从宀則爲居之速也。〈鄭風〉。不寁故也。毛曰「寁，速也。用寁以言凡速耳。《周易》「朋盍簪。晁氏說之曰「簪京本、蜀才本作撍。陰弘道案張揖《古今字詁》「𢈻作撍。《埤蒼》云：撍，疾也。撍與簪同。王元叔謂卽《詩》不寁字。祖感反。玉裁按。𢈻卽寁。古宀广通用。葢《古今字詁》今字作𢈻。古字作撍也。</duanzhu>
<xushi>从宀，疌聲。</xushi>
<duanzhu>子感切，八部。</duanzhu>
</t>

<wh>寡</wh>
<t>
<xushi>少也。</xushi>
<duanzhu>引伸之凡倮然、單獨皆曰寡。</duanzhu>
<xushi>从宀頒。頒，分也。</xushi>
<duanzhu>先鄭注《周禮》曰：頒讀爲班布之班。謂分賜也。按頒之本訓大頭也。此云頒，分也。謂叚借。</duanzhu>
<xushi>宀分故爲少也。</xushi>
<duanzhu>依《韵會》所據小徐本訂。宀分者，合於上而分於下也。故始多而終少。古瓦切，古音在五部。</duanzhu>
</t>

<wh>宛</wh>
<t>
<xushi>屈艸自覆也。</xushi>
<duanzhu>上文曰奥，宛也。宛之引伸義也。此曰屈艸自覆者，宛之本義也。引伸爲宛曲、宛轉。如《爾雅》宛中宛𠀉、《周禮》琬圭皆宛曲之義也。凡狀皃可見者皆曰宛然。如〈魏風〉〔傳〕曰宛辟皃、〈唐風〉〔傳〕曰宛死皃、〈攷工記〉注惌小孔皃皆是。宛與薀。薀與？。聲義皆通。故《方言》曰宛蓄也、《禮記》曰兔爲宛脾、春秋䋣露曰鶴無宛氣皆是。</duanzhu>
<xushi>从宀，夗聲。</xushi>
<duanzhu>夗、轉臥也。亦形聲包會意。於阮切，十四部。</duanzhu>
</t>

<wh>惌</wh>
<t>
<xushi>宛或从心。</xushi>
<duanzhu>函人爲甲。眡其鑽空。欲其惌也。鄭司農云：惌、小孔皃。惌讀爲宛彼北林之宛。按爲當作如。先鄭不云宛惌同字。許乃一之。</duanzhu>
</t>

<wh>客</wh>
<t>
<xushi>寄也。</xushi>
<duanzhu>字从各。各、異詞也。故自此託彼曰客。引伸之曰賓客。賓、所敬也。客，寄也。故《周禮》〈大行人〉大賓大客別其辭。諸侯謂之大賓。其孤卿謂之大客。司儀曰「諸公諸侯諸伯諸子諸男相爲賓、諸公之臣侯伯子男之臣相爲客是也。統言則不別耳。《論語》「寢不尸。居不客。謂生<pb n="345"/>不可似死。主不可似客也。今本誤作不容。</duanzhu>
<xushi>从宀。
<duanzhu>所託也。</duanzhu>
<xushi>各聲。</xushi>
<duanzhu>苦格切，古音在五部。</duanzhu>
</t>

<wh>寄</wh>
<t>
<xushi>託也。</xushi>
<duanzhu>字从奇。奇，異也。一曰不耦也。〈言部〉曰「託，寄也。《方言》曰：餬託庇寓媵寄也。</duanzhu>
<xushi>从宀，奇聲。</xushi>
<duanzhu>居義切，古音在十七部。</duanzhu>
</t>

<wh>寓</wh>
<t>
<xushi>寄也。</xushi>
<duanzhu>《方言》曰：寓，寄也。《左傳》曰寓書。《史記》曰木禺、龍禺者，寓之叚借也。</duanzhu>
<xushi>从宀，禺聲。</xushi>
<duanzhu>牛具切，四部。</duanzhu>
</t>

<wh>庽</wh>
<t>
<xushi>寓或从广作。</xushi>
</t>

<wh>寠</wh>
<t>
<xushi>無禮凥也。</xushi>
<duanzhu>〈邶風〉：終寠且貧。〔傳〕曰：寠者，無禮也。貧者困於財。箋云：君於己祿薄。終不足以爲禮。又近困於財。按無禮因於祿薄。故〈釋言〉云：寠，貧也。然《倉頡篇》云：無財曰貧。無財？禮曰寠。則貧寠有別。〈小雅〉云：佌佌彼有屋。蔌蔌方穀。箋云：小人富而寠陋將貴也。然則有富而寠陋者矣。許從毛。益以居字者，以其字从宀也。無禮居、謂宫室不中禮。</duanzhu>
<xushi>从宀，婁聲。</xushi>
<duanzhu>其榘切，古音在四部。</duanzhu>
</t>

<wh>㝌</wh>
<t>
<xushi>貧病也。</xushi>
<duanzhu>貧病者，貧之病也。</duanzhu>
<xushi>从宀。
<duanzhu>室如縣（⿰県系）磬之意。</duanzhu>
<xushi>久聲。</xushi>
<duanzhu>居又切，古音在一部。</duanzhu>
<xushi>《詩》曰：煢煢在㝌。</xushi>
<duanzhu>〈周頌〉文。今《詩》作嬛嬛在疚。毛曰「疚，病也。按《毛詩》葢本作㝌。毛釋以病者，謂㝌爲疚之叚借也。《左傳》亦曰「煢<pb n="345-1"/>煢余在疚。</duanzhu>
</t>

<wh>寒</wh>
<t>
<xushi>凍也。</xushi>
<duanzhu>凍當作冷。十一篇曰「凍，仌也。冷，寒也。此可證矣。《釋名》曰：寒，捍也。捍，格也。《左傳》寒盟。寒者，尋之反。尋卽燅字。</duanzhu>
<xushi>从人在宀下。从茻。上下爲覆。</xushi>
<duanzhu>此依小徐本。上下皆得云覆也。</duanzhu>
<xushi>下有仌也。</xushi>
<duanzhu>合一宀、一人、二艸、一仌會意。胡安切，十四部。</duanzhu>
</t>

<wh>害</wh>
<t>
<xushi>傷也。</xushi>
<duanzhu>〈人部〉曰：傷，創也。刀部曰「創，傷也。《詩》書多假害爲曷。故〈周南〉《毛傳》曰：害，何也。俗本改爲曷，何也。非是。今人分別害去、曷入。古無去入之分也。</duanzhu>
<xushi>从宀口。言从家起也。</xushi>
<duanzhu>會意。言爲亂階。而言每起於袵席。</duanzhu>
<xushi>丰聲。</xushi>
<duanzhu>胡葢切，十五部。</duanzhu>
</t>

<wh>𡩡</wh>
<t>
<xushi>入家𢯱也。</xushi>
<duanzhu>𢯱，求也。顔氏家訓曰「通俗文云：入室求曰搜。按當作入室求曰𡩡。今俗語云搜𡩡是也。𡩡、經典多假索爲之。如探嘖《索隱》是。</duanzhu>
<xushi>从宀。
<duanzhu>入家故从宀。</duanzhu>
<xushi>索聲。</xushi>
<duanzhu>所責切，古音在五部。</duanzhu>
</t>

<wh><img src="341B-01">𡫬</img></wh>
<t>
<xushi>竆也。</xushi>
<duanzhu>𡫬竆雙聲。《毛傳》於谷風、南山、小弁皆曰「鞫，竆也。鞫皆𡫬之叚借也。㚔部曰「𥱩、竆治罪人也。其字俗作鞫。然則《詩》谷風、南山、小弁鞫字皆𡫬之叚借也。《毛傳》於公劉曰「鞫，究也。於〈節南山〉曰「鞫，盈也。究與盈皆與竆義近。若蓼莪傳曰鞫，養也。則就竆義而<pb n="345-2"/>變之。所謂相反而相成也。若菜芑傳云鞫，告也。則謂鞫卽告之叚借。自淺人不得其義例。多所改。《唐石經》鞫鞠錯出。至近日而盡改爲鞠矣。鞠者，革部蹋鞠之字。其義相去遠。《詩》借鞫爲𡫬。義相近也。鞫行而𡫬廢矣。</duanzhu>
<xushi>从宀。
<duanzhu>覆而竆之。</duanzhu>
<xushi>𥱩聲。</xushi>
<duanzhu>𥱩或𥶶字也。見㚔部。居六切，三部。</duanzhu>
</t>

<wh><img src="342A-01">𥩁</img></wh>
<t>
<xushi>𡫬或从穴。</xushi>
</t>

<wh>宄</wh>
<t>
<xushi>姦也。</xushi>
<duanzhu>姦宄者，通偁。內外者，析言之也。</duanzhu>
<xushi>外爲盜。內爲宄。</xushi>
<duanzhu>凡盜起外爲姦。中出爲宄。成十七年《左傳》曰：亂在外爲姦。在內爲宄。外傳〈晉語〉亦云：亂在內爲宄。在外爲姦。魯語。竊寶者爲宄。用宄之財者爲姦。亦謂莒太子僕竊莒寶爲內。魯藏姦爲外。三傳無異也。惟亂在內、故字从宀。鄭注《尙書》云：由內爲姦。起外爲軌。或後人轉寫誤也。宄經史亦假軌爲之。</duanzhu>
<xushi>从宀，九聲，讀若軌。</xushi>
<duanzhu>居洧切，古音九在三部。</duanzhu>
</t>

<wh><img src="342A-02">𠬚</img></wh>
<t>
<xushi>古文宄。</xushi>
</t>

<wh><img src="342A-03">𡧫</img></wh>
<t>
<xushi>亦古文宄。</xushi>
</t>

<wh>㝮</wh>
<t>
<xushi>塞也。</xushi>
<duanzhu>《廣雅》「㝮，塞也」本此。陸䞇〈關中事狀》：倘有賊臣盗㝮。</duanzhu>
<xushi>从宀，𠭥聲。</xushi>
<duanzhu>麤冣切，十五部。</duanzhu>
<xushi>讀若〈虞書〉曰</xushi>
<duanzhu>〈虞書〉當作〈唐書〉「見〈禾部〉稘下。</duanzhu>
<xushi>竄三苗之竄。</xushi>
<duanzhu>二竄、本皆作㝮。妄人所改也。今正。《說文》者，說字之書。凡云讀若例不用本字。倘《尙書》作㝮。又不當言讀若也。改此者直疑竄七亂反與㝮音殊。不知易訟象傳、宋玉〈高唐賦〉、班固〈西都賦〉、魏大饗𥓓、張協七命、潘岳西征賦、吕忱《字林》竄皆音七外反。</duanzhu>
</t>

<wh>宕</wh>
<t>
<xushi>過也。</xushi>
<duanzhu>宕之言放蕩也。《穀梁傳》引傳曰「長狄兄弟三人。佚宕中國。</duanzhu>
<xushi>一曰洞屋。</xushi>
<duanzhu>洞屋謂通迵之屋。四圍無障蔽也。凡道家言洞天者，謂無所不通。</duanzhu>
<xushi>从宀，碭省聲。</xushi>
<duanzhu>徒浪切，十部。</duanzhu>
<xushi>汝南項有宕鄕。</xushi>
<duanzhu>汝南郡項縣（⿰県系）。〈地理志〉、〈郡國志〉同。春秋經之項國也。今河南陳州府項城縣（⿰県系）是其地。</duanzhu>
</t>

<wh>宋</wh>
<t>
<xushi>凥也。</xushi>
<duanzhu>此義未見經傳。名子者不以國。而魯定公名宋。則必取其本義也。</duanzhu>
<xushi>从宀木。讀若送。</xushi>
<duanzhu>蘇綜切，九部。</duanzhu>
</t>

<wh>㝪</wh>
<t>
<xushi>屋傾下也。</xushi>
<duanzhu>謂屋欹傾下陷也。與墊音義同。</duanzhu>
<xushi>从宀，𡘺聲。</xushi>
<duanzhu>都念切，七部。</duanzhu>
</t>

<wh>宗</wh>
<t>
<xushi>尊祖廟也。</xushi>
<duanzhu>宗尊雙聲。按當云尊也、祖廟也。今本奪上也字。〈大雅〉：公尸來燕來宗。〔傳〕曰：宗，尊也。凡尊者謂之宗。尊之則曰宗之。〈大雅〉：君之宗之。箋云：宗，尊也。《禮記》：別子爲祖。繼別爲宗。繼禰者爲小宗。凡言大宗小宗皆謂同所出之兄弟所尊也。尊<pb n="346"/>莫尊於祖廟。故謂之宗廟。宗从宀从示。示謂神也。宀謂屋也。</duanzhu>
<xushi>从宀示。</xushi>
<duanzhu>會意。作冬切。九部。按《唐韵》當在一東。</duanzhu>
</t>

<wh>宔</wh>
<t>
<xushi>宗廟宔祏也。</xushi>
<duanzhu>《五經異義》及鄭駁詳〈示部〉祏下。經典作主。小篆作宔。主者古文也。祏猶主也。《左傳》使祝史、徙主祏於周廟是也。鄭說卿大夫無宔。許說大夫以石爲宔。</duanzhu>
<xushi>从宀，主聲。</xushi>
<duanzhu>之庾切，古音在四部。</duanzhu>
</t>

<wh>宙</wh>
<t>
<xushi>舟輿所極覆也。</xushi>
<duanzhu>覆者，反也。與復同。往來也。舟輿所極覆者，謂舟車自此至彼而復還此如循環然。故其字从由。如軸字从由也。訓詁家皆言上下四方曰宇。往古來今曰宙。由今溯古。復由古沿今。此正如舟車自此至彼、復自彼至此皆如循環然。莊周書云：有實而無乎處者宇也。有長而無本剽者宙也。本剽卽本末。《莊子》說正與上下四方曰宇、往古來今曰宙同。亦謂其大無極、其長如循環也。許言其本義。他書言其引伸之義。其字从宀者，宙不出乎宇也。韋昭曰「天宇所受曰宙。</duanzhu>
<xushi>从宀。
<duanzhu>《淮南》〈覽冥訓〉「燕雀以爲鳳皇不能與爭於宇宙之閒。高注：宇、屋簷也。宙、棟梁也。引易上棟下宇。然則宙之本義謂棟。一演之爲舟輿所極復。再演之爲往古來今。則从宀爲天<pb n="346-1"/>地矣。</duanzhu>
<xushi>由聲。</xushi>
<duanzhu>直又切，三部。</duanzhu>
</t>
<variants>文七十一，重十六。</variants>

<wh>宮</wh>
<t>
<xushi>室也。</xushi>
<duanzhu>釋宫曰「宫謂之室。室謂之宫。郭云：皆所以通古今之異語。明同實而兩名。按宫言其外之圍繞。室言其內。析言則殊。統言不別也。《毛詩》「作于楚宫。作于楚室。傳曰「室猶宫也。此統言也。宫自其圍繞言之。則居中謂之宫。五音宫商角徵羽。劉歆云：宫，中也。居中央。唱四方。唱始施生。爲四聲綱也。</duanzhu>
<xushi>从宀，躳省聲。</xushi>
<duanzhu>按說宫謂从宀吕會意。亦無不合。宀繞其外。吕居其中也。吕者，？骨也。居人身之中者也。居戎切，九部。</duanzhu>
<xushi>凡宫之屬皆从宫。</xushi>
</t>

<wh>營</wh>
<t>
<xushi>帀居也。</xushi>
<duanzhu>帀各本作市。今依葉抄宋本及《韵會》本訂。攷《集韵》作市。《類篇》、《韵會》作匝。葢由古本作帀。故有譌爲市者。帀居謂圍繞而居。如市營曰闤、軍壘曰營皆是也。〈西京賦〉：通闤帶闠。薛注：闤、市營也。闠、中隔門也。崔豹曰「市牆曰闤。市門曰闠。孫氏星衍曰「營闤音近。如自營曰厶今本《韓非子》作自環、煢煢在疚亦作嬛<pb n="346-2"/>嬛是也。諸葛孔明表云：營中之事。謂軍壘也。引伸之爲經營、營治。凡有所規度皆謂之營。</duanzhu>
<xushi>从宫。
<duanzhu>下體从宫不省。今隷皆省。誤也。李文仲字鑒不誤。</duanzhu>
<xushi>熒省聲。</xushi>
<duanzhu>謂省去？也。與他熒省聲但省下火者異。余傾切，十一部。</duanzhu>
</t>
<variants>文二。</variants>

<wh>呂</wh>
<t>
<xushi>𦟝骨也。象形。</xushi>
<duanzhu>吕象顆顆相承。中象其系聯也。沈氏彤釋骨曰「項大椎之下二十一椎通曰脊骨、曰脊椎、曰膂骨。或以上七節曰背骨。第八節以下乃曰膂骨。力舉切，五部。</duanzhu>
<xushi>昔大嶽爲禹心呂之臣。故封呂矦。</xushi>
<duanzhu>〈周語〉。大子晉曰「伯禹念前之非度。釐改制量。象物天地。比類百則。儀之于民。而度之于羣生。共之從孫四嶽佐之。高高下下。疏川道滯。帥象禹之功。度之于軌儀。莫非嘉績。克厭帝心。皇天嘉之。胙以天下。賜姓曰姒。氏曰有夏。謂其能以嘉祉殷富生物也。胙四嶽國。命爲矦伯。賜姓曰姜。氏曰有吕。謂其能爲禹股肱心膂。以養物豐民人也。按曰共之從孫。賈逵、韋昭皆曰「共、共工也。外傳曰四嶽。內傳曰大嶽。一也。官名也。外傳以祉訓姒。<pb n="346-3"/>以殷富訓夏。以膂訓呂。以養訓姜。韋解云：呂之爲言膂也。是呂膂各字。呂者，國名。以國爲氏。許云：大嶽爲禹心呂之臣。故封呂矦。膂爲小篆呂。是許所據《國語》股肱心膂作股肱心呂。本無二字。後之爲《國語》學者不得其解。乃以氏曰有呂作古文。股肱心膂作小篆。韋氏習而不察。乃云呂之爲言膂矣。以心呂之意名其地。而矦之。而氏之。潛夫論曰「宛西三十里有呂。酈道元、徐廣、司馬貞說皆同。宛城今南陽府治附郭南陽縣（⿰県系）是也。許自序曰「大岳左夏。呂叔作藩。俾矦於許。世胙遺靈。大岳者，許之先也。故詳之。</duanzhu>
<xushi>凡呂之屬皆从呂。</xushi>
</t>

<wh>膂</wh>
<t>
<xushi>篆文呂。从肉，旅聲。</xushi>
<duanzhu>呂本古文。以古文爲部首者，因躳从呂也。此二部之例也。秦誓。旅力既愆。〈小雅〉「旅力方剛。古注皆訓爲衆力。不敢曰旅與膂同者，知《詩》書倘以心膂爲義。則其字當从呂矣。僞君牙襲《國語》云：股肱心膂。此未知古文無膂。秦文乃有膂也。《急就篇》「尻寛脊膂要背僂。股腳膝臏脛爲柱。云要背僂。曰脛爲柱。辭意相對。皇象𥓓本不誤。若顔本膂呂重出。師古不得不以脊內肉、脊骨分釋之。似史游早不識字矣。膂之譌或爲裔。《華陽國志》「孝子隗通爲母汲<pb n="347"/>江膂水。天爲出平石至江中。江膂水、謂江心水也。</duanzhu>
</t>

<wh>躳</wh>
<t>
<xushi>身也。</xushi>
<duanzhu>《廣雅》同。</duanzhu>
<xushi>从呂、从身。</xushi>
<duanzhu>从呂者，身以呂爲柱也。矦執信圭。伸圭人形直。伯執躳圭。躳圭人形曲。鞠躳者，斂曲之皃也。居戎切，九部。</duanzhu>
</t>

<wh>躬</wh>
<t>
<xushi>俗从弓身。</xushi>
<duanzhu>弓身者，曲之會意也。</duanzhu>
</t>
<variants>文二，重二。</variants>

<wh>穴</wh>
<t>
<xushi>土室也。</xushi>
<duanzhu>引伸之凡空竅皆爲穴。</duanzhu>
<xushi>从宀。
<duanzhu>覆其上也。</duanzhu>
<xushi>八聲。</xushi>
<duanzhu>胡決切，十二部。</duanzhu>
<xushi>凡穴之屬皆从穴。</xushi>
</t>

<wh><img src="343B-01">𥥊</img></wh>
<t>
<xushi>北方謂地空因㠯爲土穴爲𥥊戶。</xushi>
<duanzhu>因地之孔爲土屋也。《廣雅》𥥊，窟也。</duanzhu>
<xushi>从穴，皿聲，讀若猛。</xushi>
<duanzhu>武永切，古音若芒。在十部。</duanzhu>
</t>

<wh>窨</wh>
<t>
<xushi>地室也。</xushi>
<duanzhu>今俗語以酒水等埋藏地下曰窨。讀陰去聲。</duanzhu>
<xushi>从穴，音聲。</xushi>
<duanzhu>於禁切，七部。</duanzhu>
</t>

<wh>𥨍</wh>
<t>
<xushi>地室也。</xushi>
<duanzhu>〈大雅〉正義引作覆於地也四字。按《詩》〈大雅〉陶復陶穴箋云：復者，復於土上。鑿地曰穴。皆如陶然。庾蔚之云：複謂地上累土爲之。<pb n="347-1"/>穴則穿地也。鄭、庾之云與許云覆於地合。覆於地者，謂旁穿之。則地覆於上。穴則正穿之。上爲中𩅸。《毛傳》云：陶其土而復之。陶其壤而穴之。土謂堅者。堅則不患𡹔壓。故旁穿之。使上有覆。葢陶其土、旁穿之也。壤謂柔者。柔則恐𡹔。故正鑿之。陶其壤、謂正鑿之。直穴之中爲中𩅸也。鄭注〈月令〉云：中𩅸猶中室也。古者，複穴。是以名室爲𩅸云：連複言之者，文勢使然也。毛之陶其土、陶其壤。葢讀陶爲掏。鄭則云皆如窯然。特此爲異耳。漢時陵墓築封土謂之復土。義與此復土小異。要亦上覆之言耳。</duanzhu>
<xushi>从穴，復聲。</xushi>
<duanzhu>芳福切，三部。</duanzhu>
<xushi>《詩》曰：陶𥨍陶穴。</xushi>
<duanzhu>按毛作復。三家《詩》有作𥨍者。如斯干毛革、韓？之比。《釋名》說中𩅸云古者，寢穴、乃是𥨍穴之誤。語與〈月令〉注同。</duanzhu>
</t>

<wh></wh>
<t>
<xushi>炊也。</xushi>
<duanzhu>炊者，爨也。者，炊㸑之處也。</duanzhu>
<xushi>《周禮》㠯祠祝？。</xushi>
<duanzhu>各本無此七字。今據《史記》孝武本紀《索隱》補。賈逵注《左傳》云：句芒祀於戶。祝融祀於。蓐收祀於門。玄冥祀於井。（《呂氏春秋》注曰行或作井《淮南》時則訓注曰井或作行）后土祀於中𩅸。《淮南》時則訓。孟夏之月。其祀。高注云：祝融吳回爲高辛氏火正。死爲火神。託祀於。是<pb n="347-2"/>月火旺。故祀竈。此皆用古《周禮》說也。《五經異義》。神今禮戴說引禮器燔柴盆瓶之事。古《周禮》說顓頊氏有子曰黎爲祝融。祀以爲神。許君謹案同《周禮》說。鄭駁之云：祝融乃古火官之長。猶后稷爲堯司馬。其尊如是。王者祭之。但就陘。一何陋也。祝融乃是五帝之神。祀於、四郊。而祭火神於陘。於禮乖也。按許君《說文》有此七字。是與《五經異義》不殊。《風俗通》義亦從異義。用古《周禮》說。</duanzhu>
<xushi>从穴，鼀省聲。</xushi>
<duanzhu>鼀在古音三部。入聲。故古音亦在三部。今音則到切。《周禮故書》以爲造。</duanzhu>
</t>

<wh><img src="344A-01">竈</img></wh>
<t>
<xushi>或不省作。</xushi>
<duanzhu>今人皆作竈。</duanzhu>
</t>

<wh>窯</wh>
<t>
<xushi>燒瓦窯也。</xushi>
<duanzhu>窯似。故曰窯。《韵會》本作燒瓦窯也。無字。大徐本作燒瓦竈也。非是。緜《詩》《鄭箋》云：復穴皆如陶然。是謂經之陶卽窯字之叚借也。緜正義引《說文》「陶、瓦器也。葢其所據乃缶部《匋下》語。匋窯葢古今字。</duanzhu>
<xushi>从穴，羔聲。</xushi>
<duanzhu>余招切，二部。</duanzhu>
</t>

<wh>窐</wh>
<t>
<xushi>空也。</xushi>
<duanzhu>《楚辭》曰「圭璋襍於甑窐。此甑下空也。〈攷工記〉鳧氏爲鐘注：隧在𡔷中。窐而生光。高注《淮南》曰：靨輔者，頰上窐也。然則凡空穴皆謂之窐矣。</duanzhu>
<xushi>从穴，圭聲。</xushi>
<duanzhu>烏瓜切。十六部。按《廣韵》圭攜二音。</duanzhu>
</t>

<wh><img src="344A-02">𥥍</img></wh>
<t>
<xushi>深也。</xushi>
<duanzhu>此以今字釋古字也。？？古今字。篆作？？。？變作罙深。〈水部〉？下但云水名。不言淺之反。是知古深淺字作罙。深行而罙廢矣。有穴而後有淺深。故字从穴。《毛詩》「罙入其阻。傳曰「罙，深也。此罙字見六經者。毛公以今字釋古字。而許襲之。此罙之音義原流也。《鄭箋》易罙爲䍘。訓爲冒也。葢以字形相似易之。罙在侵韵。䍘在脂韵。鄭注經有易字之例。他經云某讀爲某。箋《詩》不尒。讀經者誤謂毛、鄭同字。作音義者當各字各音分別載之云：毛作罙。式針反。深也。鄭作䍘。面規反。冒也。《說文》罙作？。䍘作？。乃爲明析。而陸《釋文》則曰「罙、面規反。毛深也。鄭冒也。《說文》作？。从网米。云冒也。此條之𡚁有七。以罙切面規。絕非毛音。一也。以《鄭箋》作罙。非鄭所易字。二也。以《說文》之罙作？。而不知《說文》罙作？。？別一字。或體作？。與？無交涉。三也。？字不見他經。惟見〈商頌〉。而陸亡其音。遂亡其義。四也。許用〈商頌〉《毛傳》造《說文》「而失許之原本。致許書？下義晦。？下遂有妄人𣸸《詩》曰䍘入其阻六字。《鄭箋》所改之字。許時代在前。安能用其說。五也。？？作罙。猶？？作深。而各字書、韵書因陸罙切面規。？下不敢載罙。張參《五經文字》曰：？、罙音彌。上《說文》、下《釋文》「相承𣜩（⿰⿱士示⿱又米）省。見《詩》「《集韵》、《類篇》皆曰「罙、䍘、？三形同字。此皆陸爲作甬。六也。《唐石經》作罙。尙不誤。自宋及今日。《毛詩》刻本竟作冞。不罙不䍘。爲從古所無之字。陸實召之。七也。許〈水部〉不載深淺一義。故全書深淺字用？。今發其例於此。</duanzhu>
<xushi>一曰突。</xushi>
<duanzhu>《廣雅》「竈窻謂之堗。《呂氏春秋》云：竈突決則火上焚棟。葢上突起以出烟火。今人謂之煙囱。卽《廣雅》之䆫。今人高之出屋上。畏其焚棟也。以其顚言謂之突。以其中深曲通火言謂之？。《廣雅》突下謂之？。今本正奪？字耳。《漢書》云：曲突徙薪。則有曲之令火不直上者矣。趙宧光欲盡改故書之突爲？。眞瞽說也。</duanzhu>
<xushi>从穴火、求省。</xushi>
<duanzhu>穴中求火。？之意也。此會意字。式針切，七部。</duanzhu>
<xushi>讀若禮三年導服之導。</xushi>
<duanzhu>導服卽禫服也。說詳〈木部〉棪下。按？卽？淺字。不當有異音。葢？可讀如禫。與突爲雙聲。</duanzhu>
</t>

<wh>穿</wh>
<t>
<xushi>通也。从牙在穴中。</xushi>
<duanzhu>〈召南〉曰「誰謂鼠無牙。何以穿我墉。昌緣切，十四部。</duanzhu>
</t>

<wh>竂</wh>
<t>
<xushi>穿也。</xushi>
<duanzhu>《倉頡篇》曰「寮、小空也。〈西京賦〉曰「交綺豁以疏寮。薛曰「疏、刻穿之也。善曰「《倉頡篇》云：寮、小窗。〈魏都賦〉「皦日籠<pb n="348-1"/>光於綺寮。按〈大雅〉：及爾同寮。《左傳》曰：同官爲寮。《毛傳》曰：寮，官也。箋云：與汝同官。俱爲卿士。葢同官者同居一域。如俗云同學一處爲同窗也。亦假僚字爲之。《左傳》「泉𠀉人女奔孟僖子。其僚從之。杜注：鄰女爲僚友。</duanzhu>
<xushi>从穴，尞聲。</xushi>
<duanzhu>洛蕭切。二部。俗省作寮。</duanzhu>
<xushi>《論語》有公伯寮。</xushi>
<duanzhu>憲問篇。</duanzhu>
</t>

<wh>䆕</wh>
<t>
<xushi>穿也。从穴，叏聲。</xushi>
<duanzhu>大徐作決省聲。此不知古音者爲之也。於決切，十五部。</duanzhu>
</t>

<wh>䆢</wh>
<t>
<xushi>？抉也。</xushi>
<duanzhu>抉之深故从穴。</duanzhu>
<xushi>从穴抉。</xushi>
<duanzhu>此以會意包形聲。小徐作抉聲。亦通。於抉切，十五部。</duanzhu>
</t>

<wh>竇</wh>
<t>
<xushi>空也。</xushi>
<duanzhu>空孔古今語。凡孔皆謂之竇。古亦借瀆爲之。如《周禮》〔注〕四竇卽四瀆、《左傳》襄三十年墓門之瀆徐音豆是也。</duanzhu>
<xushi>从穴，𧶠聲。</xushi>
<duanzhu>徒奏切。四部。按古音去入不分。</duanzhu>
</t>

<wh>竅</wh>
<t>
<xushi>空也。</xushi>
<duanzhu>空孔古今字。老子。常有欲以觀其竅。</duanzhu>
<xushi>从穴，敫聲。</xushi>
<duanzhu>牽弔切，二部。</duanzhu>
</t>

<wh>空</wh>
<t>
<xushi>竅也。</xushi>
<duanzhu>今俗語所謂孔也。天地之閒亦一孔耳。古者，司空主土。《尙書大傳》曰：城郭不繕。溝池不修。水泉不修。水爲民害。責於地公。司馬彪曰「司空公一人。掌水土事。凡營城、起邑、浚溝洫、修墳防之事。則議其利、建其功。是則司空以治水土爲<pb n="348-2"/>職。禹作司空。治水而後晉百揆也。治水者必通其瀆。故曰司空猶司孔也。</duanzhu>
<xushi>从穴，工聲。</xushi>
<duanzhu>形聲包會意也。苦紅切，九部。</duanzhu>
</t>

<wh><img src="345A-01">𥥻</img></wh>
<t>
<xushi>空也。</xushi>
<duanzhu>空虚、孔穴本無二義。但有孔穴則是空虚也。</duanzhu>
<xushi>从穴，巠聲。</xushi>
<duanzhu>去徑切，十一部。</duanzhu>
<xushi>《詩》曰：瓶之𥥻矣。</xushi>
<duanzhu>〈小雅〉蓼莪文。今《詩》作罄。傳曰「罄，空也。與《爾雅》〈釋詁〉合。空與盡義相因。</duanzhu>
</t>

<wh>穵</wh>
<t>
<xushi>空也。</xushi>
<duanzhu>鉉本作空大也。非是。《廣韵》引同。亦誤本耳。今依小徐及《玉篇》「今俗謂盜賊穴牆曰穵是也。</duanzhu>
<xushi>从穴，𠃉聲。</xushi>
<duanzhu>烏黠切。十五部。按此篆當是从𠃉鳥之𠃉。非甲乙也。</duanzhu>
</t>

<wh>䆷</wh>
<t>
<xushi>空皃。</xushi>
<duanzhu>孔之皃也。</duanzhu>
<xushi>从穴，矞聲。</xushi>
<duanzhu>呼決切，十五部。</duanzhu>
</t>

<wh>窠</wh>
<t>
<xushi>空也。</xushi>
<duanzhu>雙聲爲訓。其字亦作窾。高誘曰窾空也是。或借科爲之。《孟子》盈科而後進是。或借薖爲之。如〈衞風〉〈碩人〉之薖。毛云寬大皃、鄭云飢意皆是。</duanzhu>
<xushi>从穴，果聲。</xushi>
<duanzhu>苦禾切，十七部。</duanzhu>
<xushi>一曰鳥巢也。</xushi>
<duanzhu>一曰者，義近而別者也。〈蜀都賦〉曰「窠宿異禽。</duanzhu>
<xushi>在樹曰巢。在穴曰窠。</xushi>
<duanzhu>此析言之也。與巢部合。</duanzhu>
</t>

<wh>窻</wh>
<t>
<xushi>通孔也。从穴，悤聲。</xushi>
<duanzhu>楚江切。九部。按此篆淺人所增。古本所無。當刪（⿰刂）。十篇囱下曰「在牆曰牖。在屋曰囱。囱或从穴作窗。古衹有囱字。窗巳爲或體。何取乎更取悤聲作窻字哉。自東江韵分。淺人多所僞𢰅。據《廣韵》四江䆫下云：《說文》作窗。通孔也。則篆體之不當有心明矣。依《廣韵》宜囱部去窗篆。此窻篆改爲窗。然囱窗本一字。宜囱部仍舊而此從刪（⿰刂）也。許但作空不作孔。此云通孔也。則非許氏原文。</duanzhu>
</t>

<wh>窊</wh>
<t>
<xushi>污衺。</xushi>
<duanzhu>逗。</duanzhu>
<xushi>下也。</xushi>
<duanzhu>《史記》「甌寠滿篝。污邪滿車。司馬彪曰「污邪、下地田也。按凡下皆得謂之窊。〈水部〉洿者，窊下也。〈吳都賦〉：窊隆異等。</duanzhu>
<xushi>从穴，瓜聲。</xushi>
<duanzhu>烏瓜切，五部。</duanzhu>
</t>

<wh>窳</wh>
<t>
<xushi>污窬也。</xushi>
<duanzhu>污窬、葢與污衺同。亦謂下也。以衺與窊同韵。窬與窳同韵。故分別其辭也。《史記》「舜陶河濱。器不苦窳。裴駰曰「窳，病也。按器窳者，低陷之謂。亦汙窬之意也。〈釋詁〉曰：窳，勞也。郭云：勞苦者多惰窳。〈大雅〉〔毛傳〕曰：訿訿、窳不供事也。《史記》「啙窳偷生。晉灼曰「啙，病也。窳，惰也。許於此部啙下亦云窳也。葢卽用《毛傳》「《毛詩》訿、卽啙也。此等窳皆訓惰嬾。亦皆污窬引伸之義。釋元應屢引揚承慶字統說。懶者不能自起。如瓜瓠在地不能自立。故字从㼌。又嬾人恒在室中。故从穴。夫穴訓土室。不必从宀而後爲室也。而〈召旻〉正義曰「艸木皆<pb n="349"/>自豎立。惟瓜瓠之屬臥而不起。似若嬾人常臥室。故字从宀。宀音眠。此亦用字統說。而與元應所據有異。且陸氏《釋文》、孔氏正義皆引《說文》窳，嬾也。而《說文》無此語。聞疑載疑。不敢於宀部妄補窳篆。</duanzhu>
<xushi>从穴，㼌聲。</xushi>
<duanzhu>以主切。古音在四部。按字統說。㼌爲會意。許則云形聲。</duanzhu>
<xushi>朔方有窳渾縣（⿰県系）。</xushi>
<duanzhu>朔方郡窳渾縣（⿰県系）。〈地理志〉有。〈郡國志〉無。讀史方輿紀要曰「故窳渾城在故夏州西北。漢縣（⿰県系）。故夏州城在榆林衞西北二百里。</duanzhu>
</t>

<wh>窞</wh>
<t>
<xushi>坎中㪅有坎也。</xushi>
<duanzhu>各本作坎中小坎。今依易《釋文》訂。易坎初六曰「入於坎窞。虞翻曰「坎中小穴稱窞。《釋文》引《說文》「坎中更有坎也。《字林》「坎中小坎也。然則今文爲後人以呂改許明矣。</duanzhu>
<xushi>从穴臽。臽亦聲。</xushi>
<duanzhu>徒感切，八部。</duanzhu>
<xushi>易曰「入于坎窞。一曰旁入也。</xushi>
<duanzhu>干寶釋易正用旁入之義。</duanzhu>
</t>

<wh><img src="345B-01">𥥹</img></wh>
<t>
<xushi>窖也。</xushi>
<duanzhu>〈攷工記〉匠人注曰：穿地曰𥥺。《呂覽》「穿竇𥥹。〈月令〉、《淮南》皆作窖。</duanzhu>
<xushi>从穴，丣聲。</xushi>
<duanzhu>丣聲各本作卯聲。今正。𥥹見《左傳》、《釋文》「音力救力到二反。則从丣雙聲可知矣。漢公孫賀南𥥹矦。表作南𡘣。字皆从丣。音力救切，譌从卯。乃匹皃切矣。三部。</duanzhu>
</t>

<wh>窖</wh>
<t>
<xushi>地臧也。</xushi>
<duanzhu>〈月令〉「穿竇窖。注曰：入地隋曰竇。方曰窖。通俗文曰「藏穀麥曰窖。</duanzhu>
<xushi>从穴，告聲。</xushi>
<duanzhu>古孝切，古音在三部。</duanzhu>
</t>

<wh>窬</wh>
<t>
<xushi>穿木戶也。</xushi>
<duanzhu>《淮南》氾論訓。古者，爲窬木方版。以爲舟航。高誘曰「窬，空也。方，並也。舟相連爲航也。按窬木爲舟。卽《易．𣪠辭》刳木爲舟也。儒行。篳門圭竇。鄭云：門旁窬也。穿牆爲之如圭矣。《左傳》「篳門圭竇。杜曰「竇、小戶也。穿壁爲戶。狀如圭形。郭樸《三蒼解詁》云：窬、門旁小竇也。是則於門旁穿壁。以木衺直居之。令如圭形。謂之圭窬。若《論語》本作穿踰。釋爲穿壁踰牆。似無煩與此牽混。</duanzhu>
<xushi>从穴，俞聲。</xushi>
<duanzhu>羊朱切，古音在四部。</duanzhu>
<xushi>一曰空中也。</xushi>
<duanzhu>孟康《漢書注》曰：東南謂鑿木空中如曹曰㢏。曹當作槽。㢏者，窬之或體。《玉篇》云㢏木槽也是也。㢏與牏古通用。古音投。音豆。</duanzhu>
</t>

<wh>窵</wh>
<t>
<xushi>窵窅。</xushi>
<duanzhu>逗。</duanzhu>
<xushi>𥥍也。</xushi>
<duanzhu>窅見〈目部〉。深目也。杜《詩》「動影窵窕沖融閒。</duanzhu>
<xushi>从穴，鳥聲。</xushi>
<duanzhu>多嘯切，二部。</duanzhu>
</t>

<wh>窺</wh>
<t>
<xushi>小視也。从穴，規聲。</xushi>
<duanzhu>去隓切，十六部。</duanzhu>
</t>

<wh>竀</wh>
<t>
<xushi>正視也。从穴中正見。正亦聲。</xushi>
<duanzhu>敕貞切，十一部。</duanzhu>
</t>

<wh>窡</wh>
<t>
<xushi>穴中見也。从穴，叕聲。</xushi>
<duanzhu>丁滑切，十五部。</duanzhu>
</t>

<wh>窋</wh>
<t>
<xushi>物在穴中皃。</xushi>
<duanzhu>〈靈光殿賦〉曰「綠房紫菂。窋䆛垂珠。謂蓮房之實窋䆛然見於房外如垂珠也。上文云：反植荷蕖。故曰垂珠。</duanzhu>
<xushi>从穴，出聲。</xushi>
<duanzhu>丁滑切。十五部。后稷之子不窋。</duanzhu>
</t>

<wh>窴</wh>
<t>
<xushi>？也。</xushi>
<duanzhu>？各本譌作塞。今正。《玉篇》曰：窴、今作塡。按窴塡同義。塡行而窴廢矣。</duanzhu>
<xushi>从穴，眞聲。</xushi>
<duanzhu>待？切，十二部。</duanzhu>
</t>

<wh>窒</wh>
<t>
<xushi>？也。</xushi>
<duanzhu>各本？譌塞。今正。？，窒也。見㠭部。此二字互訓也。？之隷體爲？。〈土部〉曰「塞，隔也。〈𨸏部〉曰：隔，塞也。塞於義不爲窒。邊塞其本義也。自用塞爲塡？字。而？廢矣。且有讀？爲罅者。則？愈失其本音本義矣。說詳㠭部。〈釋言〉、豳傳皆曰「窒，塞也。</duanzhu>
<xushi>从穴，至聲。</xushi>
<duanzhu>陟栗切。十二部。魯《論語》以室爲窒。</duanzhu>
</t>

<wh>突</wh>
<t>
<xushi>犬從穴中暫出也。</xushi>
<duanzhu>引伸爲凡猝乍之稱。</duanzhu>
<xushi>从犬在穴中。</xushi>
<duanzhu>徒骨切，十五部。</duanzhu>
<xushi>一曰滑也。</xushi>
<duanzhu>義小別。</duanzhu>
</t>

<wh>竄</wh>
<t>
<xushi>匿也。</xushi>
<duanzhu>《周易》逋竄、左氏無所伏竄是也。〈堯典〉三苗于三危。與言流、言放、言極一例。謂放之令自匿。故《孟子》作殺三苗。卽《左傳》𥻦蔡叔之𥻦。𥻦爲正字。竄殺爲同音叚借。</duanzhu>
<xushi>从鼠在穴中。</xushi>
<duanzhu>《漢書》曰「奉頭鼠竄。七亂切，古音在十五部。</duanzhu>
</t>

<wh>窣</wh>
<t>
<xushi>從穴中卒出。</xushi>
<duanzhu>卒猝古今字。子虚賦。媻姍㪍𡨧。上乎金隄。韋昭曰「媻姍㪍𡨧、匍匐上也。按媻姍謂徐行。勃窣謂急行。</duanzhu>
<xushi>从穴，卒聲。</xushi>
<duanzhu>穌骨切，十五部。</duanzhu>
</t>

<wh>窘</wh>
<t>
<xushi>迫也。</xushi>
<duanzhu>〈小雅〉又窘陰雨〔毛傳〕：窘，困也。按箋云：窘，仍也。仍者，仍其舊而不能變。亦是困意。</duanzhu>
<xushi>从穴，君聲。</xushi>
<duanzhu>渠隕切。十三部。《字林》巨畏反。文微合音也。</duanzhu>
</t>

<wh>窕</wh>
<t>
<xushi>？肆極也。</xushi>
<duanzhu>窕與窘爲反對之辭。〈釋言〉曰「窕，肆也。《大戴禮》王言。七者布諸天下而不窕。內諸尋常之室而不塞。《淮南》俶眞訓。處小隘而不塞。橫扃天地之閒而不窕。要略訓。置之㝷常而不塞。布之天下而不窕。氾論訓。舒之天下而不窕。內之尋常而不塞。齊俗訓。大則塞而不入。小則窕而不周。兵略訓。入小而不偪。處大而不窕。墨子尙賢中。此道也。大用之天下則不窕。小用之則不困。尙同下。大用之治天下不窕。小用之治一國一家而不橫。荀卿子曰「充盈大宇而不窕。入郤穴而不偪。《管子》宙合曰「夫成軸之多也。其處大也不窕。其入小也不塞。司馬法曰「凡戰之道。位欲嚴。政欲栗。力欲窕。氣欲閑。又曰「擊其勞倦。避其閑窕。凡此皆可證窕之訓寬肆。凡言在小不塞、在大不窕者，謂置之小處而<pb n="350"/>小處不見充塞無餘地。置之大處而大處不見空曠多餘地。高誘曰「不窕、在大能大也。今本《管子》、墨子窕誤作究。非是。《毛詩傳》曰：窈窕、幽閒也。幽訓窈。閒訓宨。《方言》「美狀爲窕。言外之寬綽也。美心爲窈。言中之幽靜也。《左傳》「泠州鳩論樂曰「小者不窕。大者不槬。則和於物。此可以諸子釋之。小者不窕、謂雖小而處大不使多空廫之處也。大者不槬、謂雖大而處小不使偪塞莫能容也。莊周書云：瓠落無所容。以注槬字甚合。郭注《爾雅》云：輕窕者多放肆。眞憒憒之說也。《左傳》曰：楚師輕窕。此窕義之引伸。寬然無患謂之輕窕。《唐石經》《左傳》譌作宨。从宀。〈釋言〉「窕，肆也。窕，閒也。其字其義皆同。而《唐石經》亦於肆也作宨、从宀。與閒也作窕、从穴別異。皆字之偶誤耳。而或據以爲說。分別訓詁。攷之許書。本無从宀之字。</duanzhu>
<xushi>从穴，兆聲，讀若挑。</xushi>
<duanzhu>徒了切，二部。</duanzhu>
</t>

<wh>穹</wh>
<t>
<xushi>竆也。</xushi>
<duanzhu>竆者，極也。〈豳風〉「穹窒熏鼠。《毛傳》曰：穹窮、窒塞也。穹窮雙聲。〈大雅〉：以念穹蒼。釋天、《毛傳》皆曰「穹蒼、蒼天也。按穹蒼者，謂蒼天難窮極也。韗人爲臯陶。穹者三之一。注謂𡔷木腹穹隆。居𡔷三之一。今人皆謂高爲穹隆。</duanzhu>
<xushi>从穴，弓聲。</xushi>
<duanzhu>去弓切，古音在六部。</duanzhu>
</t>

<wh>究</wh>
<t>
<xushi>竆也。</xushi>
<duanzhu>〈釋言〉同。〈小雅〉常棣〔傳〕曰：究，深也。〈釋詁〉及〈大雅〉皇矣〔傳〕曰：究，謀也。皆窮義之引伸也。</duanzhu>
<xushi>从穴，九聲。</xushi>
<duanzhu>居又切，三部。</duanzhu>
</t>

<wh>窮</wh>
<t>
<xushi>極也。从穴，躳聲。</xushi>
<duanzhu>渠弓切。九部。或假爲躳字。如鞠躬古作鞠窮。</duanzhu>
</t>

<wh>䆞</wh>
<t>
<xushi>冥也。</xushi>
<duanzhu>冥者，窈也。</duanzhu>
<xushi>从穴，㫐聲。</xushi>
<duanzhu>烏皎切，二部。</duanzhu>
</t>

<wh>窔</wh>
<t>
<xushi>䆞窔。</xushi>
<duanzhu>逗。</duanzhu>
<xushi>？也。</xushi>
<duanzhu>也《爾雅音義》作皃。〈上林賦〉曰：巖窔洞房。窔亦作突。郭樸曰「於巖穴底爲室。潛通臺上也。按郭以通釋洞。小顔改？爲突。於郭注巖穴底爲室之下。輙增如竈突然四字。其亦妄矣。</duanzhu>
<xushi>从穴，交聲。</xushi>
<duanzhu>烏呌切，二部。</duanzhu>
</t>

<wh>邃</wh>
<t>
<xushi>？遠也。从穴，遂聲。</xushi>
<duanzhu>雖遂切，十五部。</duanzhu>
</t>

<wh>窈</wh>
<t>
<xushi>？遠也。</xushi>
<duanzhu>〈周南〉《毛傳》曰：窈窕、幽閒也。以幽釋窈。以閒釋窕。《方言》曰：美心爲窈。美狀爲窕。〈陳風〉〔傳〕又曰「窈糾、舒之姿也。舒，遅也。</duanzhu>
<xushi>从穴，幼聲。</xushi>
<duanzhu>烏皎切，古音在三部。</duanzhu>
</t>

<wh>窱</wh>
<t>
<xushi>杳窱也。</xushi>
<duanzhu>《廣雅》曰：窈窱，深也。〈西京賦〉曰「望䆗窱以徑廷。薛曰「過度之義也。《集韵》曰「䆗同窈。</duanzhu>
<xushi>从穴，條聲。</xushi>
<duanzhu>徒弔切，二部。</duanzhu>
</t>

<wh>竁</wh>
<t>
<xushi>穿地也。</xushi>
<duanzhu>《周禮》小宗伯、冢人皆曰甫竁。注曰：甫，始也。鄭大夫讀竁皆爲穿。杜子春讀<pb n="350-2"/>竁如毳。皆謂葬穿壙也。今南陽名穿地爲竁。聲如腐脆之脆。按此注讀竁爲穿者，易其字也。讀竁如毳者，擬其音也。下文鄭伸子春之說。以南陽語證子春說之不誤。</duanzhu>
<xushi>从穴，毳聲。</xushi>
<duanzhu>充芮切，十五部。</duanzhu>
<xushi>一曰小鼠聲。</xushi>
<duanzhu>謂鼠聲之小者也。聲字依《玉篇》補。宋本小鼠下皆空一字。必是聲字耳。竁入聲如猝。於鼠聲相似。</duanzhu>
<xushi>《周禮》曰：大喪甫竁。</xushi>
</t>

<wh>窆</wh>
<t>
<xushi>葬下棺也。</xushi>
<duanzhu>〈土部〉曰「堋、葬下土也。《春秋傳》朝而堋。禮謂之封。周官謂之窆。按禮謂十七篇也。〈士喪禮〉下篇曰「及窆。主人哭踊無筭。注：窆、下棺也。今文窆爲封。然則許十七篇從今文。鄭從古文而曡今文也。凡戴記皆作封。戴記從今文也。周官謂之窆者，《周禮》鄕師云及窆執斧以涖匠師。先鄭云：窆謂葬下棺。《春秋傳》所謂傰。《禮記》所謂封也。按堋窆封三字分蒸侵東三韵。而一聲之轉。</duanzhu>
<xushi>从穴，乏聲。</xushi>
<duanzhu>方騐切，古音在七部。</duanzhu>
<xushi>《周禮》曰：及窆執斧。</xushi>
</t>

<wh>窀</wh>
<t>
<xushi>窀穸。</xushi>
<duanzhu>逗。各本刪（⿰刂）此二字。今依全書例補。厚釋窀。夕釋穸。</duanzhu>
<xushi>葬之厚夕也。</xushi>
<duanzhu>襄十三年《左傳》曰：惟是春秋窀穸之事。所以從先君於禰廟者。杜曰「窀，厚也。穸，夜也。厚夜猶長<pb n="350-3"/>夜。春秋謂祭祀。長夜謂葬薶。按窀淳同音。窀訓厚。</duanzhu>
<xushi>从穴，屯聲。</xushi>
<duanzhu>陟輪切，十三部。</duanzhu>
<xushi>《春秋傳》曰：窀穸從先君於地下。</xushi>
<duanzhu>與今《左傳》異。</duanzhu>
</t>

<wh>穸</wh>
<t>
<xushi>窀穸也。从穴，夕聲。</xushi>
<duanzhu>孔宙𥓓作窀夕。乃蒙上穴而省耳。詞亦切，古音在五部。</duanzhu>
</t>

<wh>䆘</wh>
<t>
<xushi>入衇刺穴謂之䆘。</xushi>
<duanzhu>葢古醫經之言。《齊民要術》說相牛有䆘字。</duanzhu>
<xushi>从穴，甲聲。</xushi>
<duanzhu>烏狎切，八部。</duanzhu>
</t>
<variants>文五十一，重一。</variants>

<wh>㝱</wh>
<t>
<xushi>寐而覺者也。</xushi>
<duanzhu>寐而覺、與酲字下醉而覺同意。今字叚夢爲之。夢行而㝱廢矣。</duanzhu>
<xushi>从宀、从？，夢聲。</xushi>
<duanzhu>宀者，覆也。？者，倚著也。夢者，不明也。夢亦聲。古音在六部。今莫鳳切。</duanzhu>
<xushi>《周禮》「㠯日月星辰占六㝱之吉凶。</xushi>
<duanzhu>鄭注詳矣。</duanzhu>
<xushi>一曰正㝱。</xushi>
<duanzhu>鄭云：無所感動。平安自夢也。</duanzhu>
<xushi>二曰？㝱。</xushi>
<duanzhu>？者，譁訟也。借爲驚？之？。《周禮》作噩夢。杜子春云：當爲驚愕之愕。謂驚愕爲夢也。</duanzhu>
<xushi>三曰思㝱。</xushi>
<duanzhu>鄭云：覺時所思念之而夢也。思小徐作觭。誤。</duanzhu>
<xushi>四曰寤㝱。</xushi>
<duanzhu>鄭云：覺時所道之而夢也。寤大徐作悟。</duanzhu>
<xushi>五曰喜㝱。</xushi>
<duanzhu>鄭云：喜悅而夢也。</duanzhu>
<xushi>六曰懼㝱。</xushi>
<duanzhu>鄭云：恐懼而㝱也。巳上《周禮》占夢文。</duanzhu>
<xushi>凡㝱之屬皆从㝱。</xushi>
</t>

<wh>㝲</wh>
<t>
<xushi>病臥也。</xushi>
<duanzhu>？者，臥也。㝲者，病臥也。此二字之別。今字槩作寢矣。</duanzhu>
<xushi>从㝱省。？省聲。</xushi>
<duanzhu>？者，籒文？。七荏切，七部。</duanzhu>
</t>

<wh>寐</wh>
<t>
<xushi>臥也。</xushi>
<duanzhu>俗所謂睡著也。〈周南〉《毛傳》曰：寐，寢也。</duanzhu>
<xushi>从㝱省。未聲。</xushi>
<duanzhu>蜜二切，十五部。</duanzhu>
</t>

<wh>寤</wh>
<t>
<xushi>寐覺而有言曰寤。</xushi>
<duanzhu>有言、今鍇本作省信。鉉（⿰釒𤣥）本作有信。皆誤。今依《韵會》所據鍇本。釋元應引《倉頡篇》「覺而有言曰寤。《左傳》季寤字子言是其證。按〈周南〉《毛傳》曰：窹，覺也。〈衞風〉〔鄭箋〕同。言其大略而巳。鄭釋《周禮》寤夢云：覺時道之而夢。亦與《倉頡篇》同也。古書多叚寤爲悟。</duanzhu>
<xushi>从㝱省。吾聲。</xushi>
<duanzhu>五故切，五部。</duanzhu>
<xushi>一曰晝見而夜㝱也。</xushi>
<duanzhu>葢亦《周禮》寤夢之說。〈陳風〉〔傳〕云：晤，遇也。箋云：晤，對也。寤與晤義相通。</duanzhu>
</t>

<wh><img src="347B-01">𡬑</img></wh>
<t>
<xushi>籒文寤。</xushi>
<duanzhu>《周禮》占夢《釋文》云：寤本又作𧄯。此用籒文而小變也。</duanzhu>
</t>

<wh><img src="347B-02">𡫽</img></wh>
<t>
<xushi>楚人謂寐曰<pb n="351-1"/>𡫽。</xushi>
<duanzhu>𡫽猶𪏮也。𪏮，黏也。</duanzhu>
<xushi>从㝱省。女聲。</xushi>
<duanzhu>依倨切，《廣韵》亦音女。五部。</duanzhu>
</t>

<wh><img src="347B-03">𡬍</img></wh>
<t>
<xushi>寐而厭也。</xushi>
<duanzhu>鉉（⿰釒𤣥）本作未厭。誤甚。胡身之通鑑《釋文》辨誤引作米厭。米卽㝥之譌。葢古本作寐。而㝥厭一譌作米。再譌作未。要不若小徐本爲長。《廣雅》曰：？、㝪，厭也。按厭魘正俗字。大徐於鬼（⿱田⿺儿厶）部妄增魘字。云夢驚也。由不解此處厭字故耳。《倉頡篇》曰「伏合人心曰厭。〈字苑〉曰「厭、眠內不祥也。皆見元應書。《廣韵》五十？厭注厭魅。二十九葉厭注惡夢。可見魘字之晚出冣俗矣。〈西山經〉：翼望之山。鳥名鵸䳜。服之使人不厭。此用厭字之冣古者，。？古多叚借眯爲之。郭注《山海經》引〈周書〉服之不眯。爲不厭之證。《莊子》天運。彼不得夢。必且數眯焉。司馬彪曰「眯，厭也。通鑑。劉曄曰「臣得與聞大謀。常恐眯夢漏泄。以益臣罪。語本裴松之引傅子。胡身之引《說文》㝥字解之。</duanzhu>
<xushi>从㝱省。米聲。</xushi>
<duanzhu>此篆今本《說文》作<seal_script>㝥</seal_script>。攷《廣雅》作𡬍。《玉篇》、《廣韵》皆作𡬍。不載㝥字。可知古本《說文》作𡬍也。若《集韵》云：㝥或作𡬍。《類篇》有㝥無𡬍。則鉉（⿰釒𤣥）本盛行之故耳。今正。莫禮切，十五部。</duanzhu>
</t>

<wh><img src="347B-04">𡬄</img></wh>
<t>
<xushi>孰寐也。从㝱省。水聲，讀若悸。</xushi>
<duanzhu>求癸切。十五部。按大徐用《唐韵》也。《玉篇》、《廣韵》、《集韵》、《類篇》皆衹渠季切一音。</duanzhu>
</t>

<wh>寎</wh>
<t>
<xushi>臥驚病也。</xushi>
<duanzhu>以曡韵爲訓。《爾雅》三月爲寎月。作此字。</duanzhu>
<xushi>从㝱省。丙聲。</xushi>
<duanzhu>皮命切，古音在十部。</duanzhu>
</t>

<wh>寱</wh>
<t>
<xushi>瞑言也。</xushi>
<duanzhu>瞑、目翕也。瞑言者，寐中有言也。寱亦作？。俗作？。</duanzhu>
<xushi>从㝱省。臬聲。</xushi>
<duanzhu>牛例切，十五部。</duanzhu>
</t>

<wh>寣</wh>
<t>
<xushi>臥驚也。</xushi>
<duanzhu>《廣雅》曰：寣，覺也。義相近。今江蘇俗語曰睡一寣。</duanzhu>
<xushi>一曰小兒號寣寣。</xushi>
<duanzhu>別一義也。寣寣者，號聲。</duanzhu>
<xushi>一曰河內相𧦝也。</xushi>
<duanzhu>又別一義也。𧦝者，召也。今字作呼。相召曰寣。如言咄少卿良苦、言嚄大姊之比。河內人語如此。</duanzhu>
<xushi>从㝱省、从言。</xushi>
<duanzhu>會意。火滑切，十五部。</duanzhu>
</t>
<variants>文十，重一。</variants>

<wh>疒</wh>
<t>
<xushi>倚也。</xushi>
<duanzhu>倚與𤕫音相近。</duanzhu>
<xushi>人有疾痛也。</xushi>
<duanzhu>也字《玉篇》有。</duanzhu>
<xushi>象倚箸之形。</xushi>
<duanzhu>横者直者相距。故曰象倚箸之形。或謂卽牀狀牆戕之左旁。不知其音迥不相同也。女戹切，十六部。</duanzhu>
<xushi>凡𤕫之屬皆<pb n="351-3"/>从𤕫。</xushi>
</t>

<wh>疾</wh>
<t>
<xushi>病也。</xushi>
<duanzhu>析言之則病爲疾加。渾言之則疾亦病也。按經傳多訓爲急也。速也。此引伸之義。如病之來多無期無迹也。止部曰「疌，疾也。</duanzhu>
<xushi>从𤕫。矢聲。</xushi>
<duanzhu>矢能傷人。矢之去甚速。故从矢會意。聲字疑衍。秦悉切，十二部。</duanzhu>
</t>

<wh><img src="348A-01">𥏴</img></wh>
<t>
<xushi>籒文疾。</xushi>
<duanzhu>从廿者，古文疾也。从𥎿者𥏼（⿰智亏）省也。</duanzhu>
</t>

<wh>廿</wh>
<t>
<xushi>古文。</xushi>
<duanzhu>各本篆體作<seal_script>𤶅</seal_script>。是仍與小篆無異。今正。攷？篆下曰「廿、古文疾。童篆下曰「廿、古文以爲疾。此廿爲古文疾之明證。而《集韵》、《類篇》皆曰「廿、古文疾。？、籒文疾。此丁度所見不誤之明證也。其曰籒文作？又作？者，乃當其時巳有誤本同今本。而因倂入之、又譌古爲籒也。</duanzhu>
</t>

<wh>痛</wh>
<t>
<xushi>病也。从𤕫。甬聲。</xushi>
<duanzhu>他貢切，九部。</duanzhu>
</t>

<wh>病</wh>
<t>
<xushi>疾加也。</xushi>
<duanzhu>苞咸注《論語》曰：疾甚曰病。</duanzhu>
<xushi>从𤕫。丙聲。</xushi>
<duanzhu>皮命切，古音在十部。</duanzhu>
</t>

<wh>瘣</wh>
<t>
<xushi>病也。从𤕫。鬼（⿱田⿺儿厶）聲。</xushi>
<duanzhu>胡罪切，十五部。</duanzhu>
<xushi>《詩》曰：譬彼瘣木。</xushi>
<duanzhu>今〈小雅〉小弁作壞木。〔傳〕曰：壞，瘣也。謂傷病也。箋云：猶內傷病之木內有疾。故無枝也。按疑今《毛傳》壞瘣二字互譌。許及樊光所引皆作瘣木爲是。</duanzhu>
<xushi>一曰腫旁出也。</xushi>
<duanzhu>此別一義。釋木。瘣木、苻婁。郭云：謂木病尫傴癭腫無枝條。〈攷工記〉「凡揉牙。外不廉而內不挫、旁不腫。注：腫，瘣也。</duanzhu>
</t>

<wh>疴</wh>
<t>
<xushi>病也。</xushi>
<duanzhu>〈鴻範五行傳〉鄭注同。</duanzhu>
<xushi>从𤕫。可聲。</xushi>
<duanzhu>烏何切，十七部。</duanzhu>
<xushi>五行傳曰「時卽有口疴。</xushi>
<duanzhu>五行傳者，伏生〈鴻範五行傳〉也。言之不從。是謂不乂。時則有口舌之疴。</duanzhu>
</t>

<wh>痡</wh>
<t>
<xushi>病也。</xushi>
<duanzhu>〈釋詁〉、《毛傳》同。</duanzhu>
<xushi>从𤕫。甫聲。</xushi>
<duanzhu>普胡切，五部。</duanzhu>
<xushi>《詩》曰：我僕痡矣。</xushi>
<duanzhu>〈周南．卷耳〉文。</duanzhu>
</t>

<wh>瘽</wh>
<t>
<xushi>病也。</xushi>
<duanzhu>〈釋詁〉曰：瘽，病也。字亦作懃。</duanzhu>
<xushi>从𤕫。堇聲。</xushi>
<duanzhu>巨斤切。</duanzhu>
</t>

<wh>瘵</wh>
<t>
<xushi>病也。</xushi>
<duanzhu>〈釋詁〉曰：瘵，病也。〈小雅〉菀桺《毛傳》同。箋云：瘵，接也。則謂《詩》叚瘵爲際也。</duanzhu>
<xushi>从𤕫。祭聲。</xushi>
<duanzhu>側介切，十五部。</duanzhu>
</t>

<wh>瘨</wh>
<t>
<xushi>病也。</xushi>
<duanzhu>〈大雅〉雲漢〔傳〕同。按今之顚狂字也。《廣雅》「瘨，狂也。《急就篇》作顚疾。</duanzhu>
<xushi>从𤕫。眞聲。</xushi>
<duanzhu>都年切，十二部。</duanzhu>
<xushi>一曰腹張。</xushi>
<duanzhu>張汲古閣作脹。誤。今依宋本訂。古無脹字。《左傳》「晉侯獳將食。張。如廁。卽今之脹字也。瘨與䐜瞋字意略同。《集韵》稱人切。</duanzhu>
</t>

<wh>瘼</wh>
<t>
<xushi>病也。</xushi>
<duanzhu>〈小雅〉曰：亂離瘼矣。〈釋詁〉、《毛傳》皆云：瘼，病也。《方言》曰：瘼，病也。東齊海岱之閒曰瘼。</duanzhu>
<xushi>从𤕫。莫聲。</xushi>
<duanzhu>慕各切，五部。</duanzhu>
</t>

<wh>㽱</wh>
<t>
<xushi>腹中急痛也。</xushi>
<duanzhu>痛字依小徐及《廣韵》補。今吳俗語云：絞腸刮肚痛。其字當作㽱也。古音讀如糾。〈釋詁〉云：咎，病也。咎葢㽱之古文叚借字。</duanzhu>
<xushi>从𤕫。丩聲。</xushi>
<duanzhu>古巧切，古音在三部。</duanzhu>
</t>

<wh>𤸫</wh>
<t>
<xushi>病也。从𤕫。員聲。</xushi>
<duanzhu>王問切，十三部。</duanzhu>
</t>

<wh>癇</wh>
<t>
<xushi>病也。从𤕫。閒聲。</xushi>
<duanzhu>戶閒切。十四部。按今俗語皆呼閒切。方書小兒有五癇。王符貴忠篇云：哺乳多則生癇病。元應引《聲類》云：今謂小兒瘨曰癇也。</duanzhu>
</t>

<wh>㽾</wh>
<t>
<xushi>病也。从𤕫。出聲。</xushi>
<duanzhu>五忽切，十五部。</duanzhu>
</t>

<wh>疵</wh>
<t>
<xushi>病也。</xushi>
<duanzhu>古亦叚玼爲之。</duanzhu>
<xushi>从𤕫。此聲。</xushi>
<duanzhu>疾咨切。十六部。《廣韵》疾移切。是也。</duanzhu>
</t>

<wh>癈</wh>
<t>
<xushi>固病也。</xushi>
<duanzhu>按此當云癈固，病也。癈固爲逗。淺人刪（⿰刂）癈字耳。下文痼爲久病。癈固則經傳所云廢疾也。其義不同。鍇本作痼疾也。則尤誤矣。癈猶廢。固猶錮。如瘖、聾、跛、躃、𣃔者，侏儒皆是。癈爲正字。廢爲叚借字。亦有叚癈疾字爲興廢字者。</duanzhu>
<xushi>从𤕫。發聲。</xushi>
<duanzhu>方肺切。十五部。按廢癈可入。發伐可去。南人作韵書分別。遂若約定俗成矣。古無去入之別。</duanzhu>
</t>

<wh>瘏</wh>
<t>
<xushi>病也。</xushi>
<duanzhu>〈周南．卷耳〉曰「我馬瘏矣。〈釋詁〉、《毛傳》皆曰「瘏，病也。〈豳風〉鴟鴞傳同。</duanzhu>
<xushi>从𤕫。者聲。</xushi>
<duanzhu>同都切，五部。</duanzhu>
<xushi>《詩》曰：我馬瘏矣。</xushi>
</t>

<wh>瘲</wh>
<t>
<xushi>病也。从𤕫。𨑹聲。</xushi>
<duanzhu>將容切。九部。按《廣韵》、《集韵》將容切內皆不收此字。葢與瘛瘲爲二病。</duanzhu>
</t>

<wh>㾕</wh>
<t>
<xushi>寒病也。</xushi>
<duanzhu>古多借洒爲㾕。〈晉語〉「狐突曰「玦之以金銑。寒之甚矣。韋注：玦猶離也。銑猶洒也。洒洒、寒皃。唐人舊音云：洒或爲洗。本艸。爲色洗洗是寒皃。玉裁謂。凡〈素問〉、靈樞、本艸言洒洒、洗洗者其訓皆寒。皆㾕之叚借。古辛聲、先聲、西聲同在眞文一類。《國語注》洒音銑，不誤。</duanzhu>
<xushi>从𤕫。辛聲。</xushi>
<duanzhu>所臻切，十二部。</duanzhu>
</t>

<wh><img src="349A-01">𤷇</img></wh>
<t>
<xushi>頭痛也。从𤕫。或聲。</xushi>
<duanzhu>吁逼切，一部。</duanzhu>
<xushi>讀若溝洫之洫。</xushi>
<duanzhu>按洫聲在十二部。或聲在一部。然《毛詩》洫作淢。古文閾作？。是合音之理也。</duanzhu>
</t>

<wh>痟</wh>
<t>
<xushi>酸痟。</xushi>
<duanzhu>逗。</duanzhu>
<xushi>頭痛也。</xushi>
<duanzhu>《周禮》疾醫。春時有痟首疾。注云：痟、酸削也。首疾、頭痛也。疏曰「春時陽氣將盛。惟金沴木。故有痟首之疾。</duanzhu>
<xushi>从？，肖聲。</xushi>
<duanzhu>相邀切，二部。</duanzhu>
<xushi>《周禮》曰：春時有痟首疾。</xushi>
</t>

<wh>疕</wh>
<t>
<xushi>頭瘍也。</xushi>
<duanzhu>《周禮》醫師。凡邦之有疾病疕瘍者造焉。則使醫分而治之。注云：庀、頭瘍。亦謂秃也。</duanzhu>
<xushi>从？，匕聲。</xushi>
<duanzhu>卑履切，十五部。</duanzhu>
</t>

<wh>瘍</wh>
<t>
<xushi>頭創<pb n="352-3"/>也。</xushi>
<duanzhu>按頭字葢賸。上文疕下曰頭痬。則見瘍不專在頭矣。鄭注《周禮》云：身傷曰瘍。以別於頭瘍曰疕。許則曡韵爲訓。疕得𧦝瘍。他瘍不得𧦝疕也。〈檀弓〉曰：居喪之禮。身有瘍則浴。</duanzhu>
<xushi>从𤕫。昜聲。</xushi>
<duanzhu>與章切。十部。〈魯頌〉假瘍爲揚。</duanzhu>
</t>

<wh>痒</wh>
<t>
<xushi>瘍也。</xushi>
<duanzhu>〈小雅〉「癙憂以痒。〔傳〕曰：癙、痒、皆病也。〈釋詁〉亦曰「痒，病也。按今字以痒爲癢字。非也。癢之正字《說文》作蛘。</duanzhu>
<xushi>从𤕫。羊聲。</xushi>
<duanzhu>似陽切，十部。</duanzhu>
</t>

<wh>㾺</wh>
<t>
<xushi>目病。一曰惡气箸身也。一曰蝕創。</xushi>
<duanzhu>凡三義。蝕者，敗創也。</duanzhu>
<xushi>从𤕫。馬聲。</xushi>
<duanzhu>莫駕切，古音在五部。</duanzhu>
</t>

<wh>𤺊</wh>
<t>
<xushi>？聲也。</xushi>
<duanzhu>《方言》「𤺊，㘆也。楚曰𤺊。又曰「𤺊，散也。東齊聲散曰𤺊。秦晉聲變曰𤺊。器破而不殊、其音亦謂之𤺊。按與斯澌字義相通。馬嘶字亦當作此。</duanzhu>
<xushi>从𤕫。斯聲。</xushi>
<duanzhu>先稽切，十六部。</duanzhu>
</t>

<wh><img src="349A-02">𤺉</img></wh>
<t>
<xushi>口咼也。</xushi>
<duanzhu>口部曰「咼、口戾不正也。此亦曡韵爲訓。</duanzhu>
<xushi>从𤕫。爲聲。</xushi>
<duanzhu>韋委切，古音在十七部。</duanzhu>
</t>

<wh>疦</wh>
<t>
<xushi>？也。</xushi>
<duanzhu>《廣韵》云：瘡裏空也。今義也。</duanzhu>
<xushi>从𤕫。夬聲。</xushi>
<duanzhu>古穴切，十五部。</duanzhu>
</t>

<wh>瘖</wh>
<t>
<xushi>不能言也。从𤕫。音聲。</xushi>
<duanzhu>於今切，七部。</duanzhu>
</t>

<wh>癭</wh>
<t>
<xushi>頸癅也。</xushi>
<duanzhu>下文云：癅，腫也。<pb n="353"/>此以頸癅與頸腫別言者，頸癅則如囊者也。頸腫則謂暫時腫脹之疾。故異其辭。《釋名》曰：癭，嬰也。嬰在頣纓理之中也。靑徐謂之脰。《博物志》曰：山居多癭。飮水之不流者也。凡楠樹樹根贅肬甚大。析之。中有山川花木之文。可爲器械。〈吳都賦〉所謂楠癅之木。三國張昭作楠癅枕賦。今人謂之癭木是也。癭木俗作影木。楠癅俗本作楠橊。皆誤字耳。</duanzhu>
<xushi>从𤕫。嬰聲。</xushi>
<duanzhu>於郢切，十一部。</duanzhu>
</t>

<wh>瘻</wh>
<t>
<xushi>頸腫也。</xushi>
<duanzhu>《淮南》說山訓。雞頭巳瘻。高注：瘻、頸腫疾也。雞頭、水中芡也。鍇本作頭腫。葢淺人恐與頸癅不別而改之。腫，癰也。頸腫卽《釋名》之癰㗋。</duanzhu>
<xushi>从𤕫。婁聲。</xushi>
<duanzhu>力豆切，四部。</duanzhu>
</t>

<wh><img src="349B-01">𤴨</img></wh>
<t>
<xushi>顫也。</xushi>
<duanzhu>與頁部？、疣音義同。</duanzhu>
<xushi>从𤕫。又聲。</xushi>
<duanzhu>于救切，古音在一部。</duanzhu>
</t>

<wh>瘀</wh>
<t>
<xushi>積血也。</xushi>
<duanzhu>血積於中之病也。九辯曰「形銷鑠而瘀傷。</duanzhu>
<xushi>从𤕫。於聲。</xushi>
<duanzhu>依據切，五部。</duanzhu>
</t>

<wh>疝</wh>
<t>
<xushi>腹痛也。</xushi>
<duanzhu>《釋名》曰：心痛曰疝。疝，詵也。氣詵詵然上而痛也。陰腫曰隤。氣下隤也。又曰「疝亦言詵也。詵詵引小腹急痛也。</duanzhu>
<xushi>从𤕫。山<pb n="97-2"/>聲。</xushi>
<duanzhu>所妟切，十四部。</duanzhu>
</t>

<wh>疛</wh>
<t>
<xushi>小腹病。</xushi>
<duanzhu>小當作心。字之誤也。隷書心或作小。因譌爲小耳。《玉篇》云：疛、心腹疾也。仍<pb n="353-1"/>古本也。〈小雅〉曰：我心憂傷。惄焉如擣。傳曰「擣、心疾也。《釋文》「擣本或作㿒。《韓詩》作疛。義同。按疛其正字。㿒其或體。擣其譌字也。《玉篇》引《呂氏春秋》曰「身盡疛腫。今本《呂覽》作身盡府種。二字皆誤。高誘曰「疛、腹疾也。</duanzhu>
<xushi>从𤕫。肘省聲。</xushi>
<duanzhu>陟桺切。三部。《詩音義》除又切。</duanzhu>
</t>

<wh><img src="349B-02">𤼤</img></wh>
<t>
<xushi>滿也。</xushi>
<duanzhu>《毛詩傳》曰：不醉而怒曰？。然則？謂氣滿。舉形聲包會意也。</duanzhu>
<xushi>从𤕫。𡚤聲。</xushi>
<duanzhu>平秘切，十五部。</duanzhu>
</t>

<wh>㾈</wh>
<t>
<xushi>俛病也。</xushi>
<duanzhu>《方言》曰：短、東陽之閒謂之㾈。按俛者多庳。《方言》與許義相近。</duanzhu>
<xushi>从𤕫。付聲。</xushi>
<duanzhu>方榘切，四部。</duanzhu>
</t>

<wh>痀</wh>
<t>
<xushi>曲？也。</xushi>
<duanzhu>〈玉部〉玖下曰「讀若人句脊之句。二句字皆痀之誤也。</duanzhu>
<xushi>从𤕫。句聲。</xushi>
<duanzhu>其俱切，古音讀如苟。在四部。</duanzhu>
</t>

<wh>瘚</wh>
<t>
<xushi>屰气也。</xushi>
<duanzhu>《釋名》曰：厥、逆氣。從下蹷起。上行入心脅也。高誘《呂覽》注曰：蹷逆、寒疾也。</duanzhu>
<xushi>从𤕫、从屰欠。</xushi>
<duanzhu>欠猶气也。居月切，十五部。</duanzhu>
</t>

<wh><img src="349B-03">欮</img></wh>
<t>
<xushi>瘚或省𤕫。</xushi>
<duanzhu>〈厂部〉厥用爲聲。</duanzhu>
</t>

<wh>痵</wh>
<t>
<xushi>气不定也。</xushi>
<duanzhu>心部曰「悸、心動也。義相近。《玉篇》曰：痵亦作悸。</duanzhu>
<xushi>从𤕫。季聲。</xushi>
<duanzhu>其季切，十五部。</duanzhu>
</t>

<wh>痱</wh>
<t>
<xushi>風病也。</xushi>
<duanzhu>非風雙聲。〈釋詁〉曰：痱，病也。郭注見《詩》「按〈小雅〉「百卉具<pb n="353-2"/>腓。李善注《文𨕖》戲馬臺《詩》云：《韓詩》云百卉具腓。薛君曰「腓，變也。毛萇曰「痱，病也。今本作腓。據李則《毛詩》本作痱。與〈釋詁〉合。</duanzhu>
<xushi>从？，非聲。</xushi>
<duanzhu>蒲罪切。十五部。按當扶非切。亦作？。</duanzhu>
</t>

<wh>癅</wh>
<t>
<xushi>腫也。</xushi>
<duanzhu>《釋名》曰：癅，流也。流聚而生腫也。</duanzhu>
<xushi>从𤕫。畱聲。</xushi>
<duanzhu>力求切，三部。</duanzhu>
</t>

<wh>痤</wh>
<t>
<xushi>小腫也。</xushi>
<duanzhu>《玉篇》曰：癤也。</duanzhu>
<xushi>从𤕫。坐聲。</xushi>
<duanzhu>昨禾切。十七部。春秋經。宋公殺其世子痤。是此字。三傳同。以隱疾名子也。</duanzhu>
<xushi>一曰族絫病。</xushi>
<duanzhu>《左傳》曰牲不疾瘯蠡。瘯者，族之俗。蠡與絫同部。杜注以皮毛無疥癬釋之。按季良以民力溥存釋博。以碩大蕃滋釋碩。以不疾瘯蠡釋肥。以？腯咸有釋腯。《釋文》云：《說文》蠡作瘰。云瘯瘰、皮肥也。此《說文》二字有譌。當是別本作瘰。注云不疾瘯瘰、皮肥也。奪不疾二字。</duanzhu>
</t>

<wh>疽</wh>
<t>
<xushi>久癰也。</xushi>
<duanzhu>《後漢書》劉焉傳注、元應一切經音義皆引久癰。與小徐合。癰久而潰沮？然也。</duanzhu>
<xushi>从𤕫。且聲。</xushi>
<duanzhu>七余切，五部。</duanzhu>
</t>

<wh>㿛</wh>
<t>
<xushi>癰也。从𤕫。麗聲。</xushi>
<duanzhu>郎計切，十六部。</duanzhu>
<xushi>一曰𤸃黑。讀若隷。</xushi>
</t>

<wh>癰</wh>
<t>
<xushi>腫也。</xushi>
<duanzhu>肉部曰「腫，癰也。按腫之本義謂癰。引伸之爲凡墳起之名。如上文癅，腫也。痤、小腫也。則非<pb n="353-3"/>謂癰也。《釋名》曰：癰，壅也。氣壅否結裏而潰也。</duanzhu>
<xushi>从？，雝聲。</xushi>
<duanzhu>於容切，九部。</duanzhu>
</t>

<wh>瘜</wh>
<t>
<xushi>寄肉也。</xushi>
<duanzhu>肉部腥下曰「星見食豕。令肉中生小息肉也。息肉卽瘜肉。《廣韵》曰：。惡肉。</duanzhu>
<xushi>从𤕫。息聲。</xushi>
<duanzhu>相卽切，一部。</duanzhu>
</t>

<wh>癬</wh>
<t>
<xushi>乾瘍也。</xushi>
<duanzhu>乾音干。瘍之乾者也。《釋名》曰：癬，徙也。浸淫移徙處日廣也。故靑徐謂癬爲徙也。</duanzhu>
<xushi>从𤕫。鮮聲。</xushi>
<duanzhu>息淺切，十四部。</duanzhu>
</t>

<wh>疥</wh>
<t>
<xushi>搔也。</xushi>
<duanzhu>搔音穌到切。疥急於搔。因謂之搔。俗作瘙。或作㿋。穌到切。今四川人語如此。《禮記》、《釋文》引《說文》疥、瘙瘍也。《文𨕖》登徒子好色賦注引疥，瘙也。皆以俗字改正字耳。《後漢書》烏桓傳曰「手足之蚧搔。章懷音新到反。蚧同疥。《釋名》曰：疥，齘也。癢搔之齒䫴齘也。</duanzhu>
<xushi>从𤕫。介聲。</xushi>
<duanzhu>古拜切，十六部。</duanzhu>
</t>

<wh>痂</wh>
<t>
<xushi>疥也。</xushi>
<duanzhu>按痂本謂疥。後人乃謂瘡所蛻鱗爲痂。此古義今義之不同也。葢瘡鱗可曰介。介與痂雙聲之故耳。南史。劉邕嗜食瘡痂。謂有蝮魚味。</duanzhu>
<xushi>从𤕫。加聲。</xushi>
<duanzhu>古牙切，十七部。</duanzhu>
</t>

<wh>瘕</wh>
<t>
<xushi>女病也。</xushi>
<duanzhu>按女字必是衍字。《詩》「厲假不瑕。箋云：厲、假、皆病也。正義引《說文》「癘疫，病也。或作瘕，病也。是唐初本無女字也。〈倉公傳〉曰：潘滿如小腹痛。臣意診其<pb n="354"/>脈曰「遺積瘕也。女子薄吾病甚。臣意診其脈曰「蟯瘕也。瘕葢腹中病。</duanzhu>
<xushi>从𤕫。叚聲。</xushi>
<duanzhu>乎加切。《玉篇》曰：《說文》本音遐。《史記索隱》亦曰「舊音遐。按古音在五部。○錢氏大昕曰「唐公房𥓓。癘蠱不遐。卽《鄭箋》之癘瘕不瑕也。</duanzhu>
</t>

<wh>癘</wh>
<t>
<xushi>惡疾也。</xushi>
<duanzhu>按古義謂惡病包內外言之。今義別製癩字訓爲惡瘡。訓癘爲癘疫。古多借厲爲癘。《公羊傳》作㾐。何注云：㾐者，民疾疫也。《大戴禮》及《公羊》何注說七出皆云：惡疾出。何休曰「惡疾棄者不可以奉宗廟也。《論語》「伯牛有疾。苞氏曰「牛有惡疾。不欲見人。故孔子從牖執其手也。《韓詩》曰：芣苢、傷夫有惡疾也。薛君曰「芣苢、澤瀉也。臭惡之草。《詩》人傷其君子有惡疾。人道不通。求己不得。發憤而作。以事興。芣苢雖臭惡乎。我猶采采而不巳者。以興君子雖有惡疾。我猶守而不離去也。</duanzhu>
<xushi>从？，？省聲。</xushi>
<duanzhu>按大徐厲作蠆。不誤。洛帶切，十五部。</duanzhu>
</t>

<wh>瘧</wh>
<t>
<xushi>寒𤍽休作病。</xushi>
<duanzhu>謂寒與𤍽一休一作相代也。《釋名》曰：瘧、酷虐也。凡疾或寒或、𤍽耳。而此疾先寒後𤍽。兩疾似酷虐者。《周禮》曰：秋時有瘧寒疾。</duanzhu>
<xushi>从𤕫虐。虐亦聲。</xushi>
<duanzhu>魚約切，二部。</duanzhu>
</t>

<wh>痁</wh>
<t>
<xushi>有𤍽瘧。</xushi>
<duanzhu>有𤍠無寒之瘧也。</duanzhu>
<xushi>从𤕫。占聲。</xushi>
<duanzhu>失廉切，七部。</duanzhu>
<xushi>《春秋傳》曰：齊矦疥。遂痁。</xushi>
<duanzhu>《左傳》昭二十年文。按梁元帝及袁狎、顔之推欲改疥爲痎。所謂無事而自擾也。陸氏德明既辨之矣。</duanzhu>
</t>

<wh>痎</wh>
<t>
<xushi>二日一發瘧也。</xushi>
<duanzhu>今人謂閒二日一發爲大瘧。顔之推云：兩日一發之瘧。今北方猶呼痎瘧。音皆。</duanzhu>
<xushi>从𤕫。亥聲。</xushi>
<duanzhu>古諧切，古音在一部。</duanzhu>
</t>

<wh>痳</wh>
<t>
<xushi>疝病也。</xushi>
<duanzhu>《釋名》曰：淋，懍也。小便難懍懍然也。按痳篆不與疝伍者，以有疝痛而不痳者也。</duanzhu>
<xushi>从𤕫。林聲。</xushi>
<duanzhu>力尋切，七部。</duanzhu>
</t>

<wh>痔</wh>
<t>
<xushi>後病也。从𤕫。寺聲。</xushi>
<duanzhu>直理切，一部。</duanzhu>
</t>

<wh>痿</wh>
<t>
<xushi>？也。</xushi>
<duanzhu>如淳曰「痿音𨆌踒弩。病兩足不能相過曰痿。張揖曰「痿不能行。師古曰「𨆌踒、弩名。見晉令。煩蕤二音。按古多痿？聯言。因？而痿也。〈素問〉曰「有漸於濕。肌肉濡潰。？而不仁。發爲肉痿。</duanzhu>
<xushi>从𤕫。委聲。</xushi>
<duanzhu>儒隹切。古音在十六部。《玉篇》曰：《說文》音蕤。</duanzhu>
</t>

<wh>痹</wh>
<t>
<xushi>溼病也。</xushi>
<duanzhu>〈素問〉痹論、痿論各爲篇。岐伯曰「風寒溼三氣襍至。合而爲？也。</duanzhu>
<xushi>从𤕫。畀聲。</xushi>
<duanzhu>必至切，十五部。</duanzhu>
</t>

<wh><img src="350B-01">𤹝</img></wh>
<t>
<xushi>足氣不至也。</xushi>
<duanzhu>《玉篇》云：足氣不至、轉筋也。</duanzhu>
<xushi>从𤕫。畢（）聲。</xushi>
<duanzhu>毗至切，十二部。</duanzhu>
</t>

<wh>瘃</wh>
<t>
<xushi>中寒腫覈。</xushi>
<duanzhu>趙充國傳。手足皸瘃。文穎曰「、寒創也。按腫覈者，腫而肉中鞕如果中有覈也。覈核古今字。</duanzhu>
<xushi>从𤕫。豖聲。</xushi>
<duanzhu>陟玉切，三部。</duanzhu>
</t>

<wh>㾫</wh>
<t>
<xushi>半枯也。</xushi>
<duanzhu>《尙書大傳》「禹其跳。湯扁。其跳者，踦也。鄭注云：其、發聲也。踦、步足不能相過也。扁者，枯也。注言湯體半小扁枯。按扁卽㾫字之叚借。㾫之言偏也。</duanzhu>
<xushi>从𤕫。扁聲。</xushi>
<duanzhu>匹連切，十一部。</duanzhu>
</t>

<wh><img src="351A-01">𤺄</img></wh>
<t>
<xushi>脛气腫。</xushi>
<duanzhu>〈小雅〉巧言。既微且尰。釋訓、《毛傳》皆曰「骭瘍爲微。腫足爲尰。按云脛氣腫卽足腫也。大徐本云脛氣足腫。非。</duanzhu>
<xushi>从𤕫。童聲。</xushi>
<duanzhu>時重切，九部。</duanzhu>
<xushi>《詩》曰：既微且？。</xushi>
</t>

<wh><img src="351A-02">𡰕</img></wh>
<t>
<xushi>籒文。</xushi>
<duanzhu>左从尣。烏光切。右从籒文童。《爾雅音義》云：尰本或作？。同。並籒文瘇字也。按籒文本作？。又或變爲尰耳。非有兩籒文也。</duanzhu>
</t>

<wh><img src="351A-03">𤸱</img></wh>
<t>
<xushi>跛病也。</xushi>
<duanzhu>《廣韵》曰：。？、短氣也。此今義也。</duanzhu>
<xushi>从𤕫。盇聲，讀若脅。又讀若掩。</xushi>
<duanzhu>烏盍切，八部。</duanzhu>
</t>

<wh>疻</wh>
<t>
<xushi>疻痏。</xushi>
<duanzhu>逗。</duanzhu>
<xushi>毆傷也。</xushi>
<duanzhu>疻痏二字各本無。依全書通例補。《漢書》薛宣傳。廷尉引傳曰「遇人不以義而見疻者，與痏人之罪鈞。惡不直也。應劭曰「以杖手毆擊人。剝其皮膚。起<pb n="354-3"/>靑黑而無創瘢者。律謂疻痏。按此、應注譌脫。《急就篇》顔注云：毆人皮膚腫起曰疻。毆傷曰痏。葢應注律謂疻下奪去六字。當作其有創瘢者謂痏。《文𨕖》嵇康《詩》「怛若創痏。李善引《說文》「痏，瘢也。正與應語合。皆本漢律也。疻輕痏重。遇人不以義而見疻。罪與痏人等。是疻人者輕論。見疻者重論。故曰惡不直也。創瘢謂皮破血流。</duanzhu>
<xushi>从𤕫。只聲。諸氏切。十六部。</xushi>
</t>

<wh>痏</wh>
<t>
<xushi>疻痏也。</xushi>
<duanzhu>按依許全書之例。則疻下云疻痏、毆傷也。此但云疻痏也。而義巳足。此等往往爲淺人妄刪（⿰刂）。致文理不可讀矣。或曰依應仲遠則疻痏異事。何爲合之也。曰「應析言之。許渾言之。許曰毆傷。則固兼無創瘢、有創瘢者言之。《文𨕖》注引《倉頡篇》「痏、毆傷也。與許正合。</duanzhu>
<xushi>从𤕫。有聲。</xushi>
<duanzhu>榮美切，古音在一部。</duanzhu>
<xushi>一曰痏。</xushi>
<duanzhu>逗。</duanzhu>
<xushi>瘢也。</xushi>
<duanzhu>據《文𨕖》嵇康《詩》〔注〕補此五字。此析言之。與應劭引律合。</duanzhu>
</t>

<wh><img src="351A-04">𤼒</img></wh>
<t>
<xushi>創裂也。一曰疾？。</xushi>
<duanzhu>《玉篇》作一曰疾也。</duanzhu>
<xushi>从𤕫。巂聲。</xushi>
<duanzhu>以水切，當依《廣韵》羊捶切。十六部。</duanzhu>
</t>

<wh><img src="351A-05">𤴿</img></wh>
<t>
<xushi>皮剝也。</xushi>
<duanzhu>剝，裂也。</duanzhu>
<xushi>从𤕫。冄聲，讀若枏。又讀若襜。</xushi>
<duanzhu>小徐有此七字。赤占切，七部。</duanzhu>
</t>

<wh><img src="351A-06">𤵓</img></wh>
<t>
<duanzhu>各本下从㞋。今按尸部㞋字也。故正之。</duanzhu>
<xushi>籒文从𤴿。</xushi>
</t>

<wh>癑</wh>
<t>
<xushi>痛也。从𤕫。䢉聲。</xushi>
<duanzhu>奴動切，九部。</duanzhu>
</t>

<wh>痍</wh>
<t>
<xushi>傷也。</xushi>
<duanzhu>成十六年。晉矦及楚子、鄭伯戰于鄢陵。楚子、鄭師敗績。《公羊傳》曰：敗者稱師。楚何以不稱師。王痍也。王痍者何。傷乎矢也。按《周易》夷傷也、《左傳》察夷傷皆假夷字爲之。</duanzhu>
<xushi>从𤕫。夷聲。</xushi>
<duanzhu>以脂切，十五部。</duanzhu>
</t>

<wh>瘢</wh>
<t>
<xushi>痍也。</xushi>
<duanzhu>〈長楊賦〉：𠵷鋋瘢耆。孟康曰「瘢耆、馬脊耆創瘢處。按古義傷處曰瘢。今義則少異。</duanzhu>
<xushi>从𤕫。般聲。</xushi>
<duanzhu>薄官切，十四部。</duanzhu>
</t>

<wh>痕</wh>
<t>
<xushi>胝瘢也。</xushi>
<duanzhu>胝瘢謂胝之傷。肉部腄下云：瘢胝也。與此同義。胝下云：腄也。則不必傷者也。按今義與此亦異。皆逐末而忘本也。《韵會》無胝字。</duanzhu>
<xushi>从𤕫。㫐聲。</xushi>
<duanzhu>戶恩切，十二部。</duanzhu>
</t>

<wh>痙</wh>
<t>
<xushi>彊急也。</xushi>
<duanzhu>《本艸經》曰「术主痙疸。《廣韵》曰：。風强病也。按《急就篇》「癰疽瘛瘲痿？？。？卽痙。顔云：體强急。難用屈伸也。</duanzhu>
<xushi>从𤕫。巠聲。</xushi>
<duanzhu>其頸切，十一部。</duanzhu>
</t>

<wh>痋</wh>
<t>
<xushi>動病也。</xushi>
<duanzhu>痋卽疼字。《釋名》曰：疼、旱氣疼疼然煩也。按《詩》「旱既太甚。蘊隆蟲蟲。《韓詩》作鬱隆烔烔。劉成國作疼疼。皆旱熱人不安之皃也。今義疼訓痛。</duanzhu>
<xushi>从𤕫。蟲省聲。</xushi>
<duanzhu>徒冬切，九部。</duanzhu>
</t>

<wh>𤸃</wh>
<t>
<xushi>臞也。</xushi>
<duanzhu>肉部曰「臞、少肉也。</duanzhu>
<xushi>从𤕫。叜聲。</xushi>
<duanzhu>所又切。四部。今字作瘦。</duanzhu>
</t>

<wh>疢</wh>
<t>
<xushi>熱病也。</xushi>
<duanzhu>其字从火。故知爲熱病。〈小雅〉「疢如疾首。箋云：疢猶病也。此以疢爲煩熱之偁。</duanzhu>
<xushi>从火、从𤕫。</xushi>
<duanzhu>會意。丑刃切，十二部。</duanzhu>
</t>

<wh>癉</wh>
<t>
<xushi>勞病也。</xushi>
<duanzhu>〈大雅〉：下民卒癉。〈釋詁〉、《毛傳》皆云：癉，病也。〈小雅〉「哀我癉人。〈釋詁〉、《毛傳》曰：癉，勞也。許合云勞病者，如嘽訓喘息皃、幝訓車敝皃皆單聲字也。癉與疸音同而義別。如郭注《山海經》、師古注《漢書》皆云：癉、黃病。王砅注〈素問〉黃疸云：疸，勞也。則二字互相假而淆惑矣。癉或假憚。或作𤺺。</duanzhu>
<xushi>从𤕫。單<pb n="292-3"/>聲。</xushi>
<duanzhu>丁幹丁賀二切，十四部。</duanzhu>
</t>

<wh>疸</wh>
<t>
<xushi>黃病也。</xushi>
<duanzhu>〈素問〉曰「溺黃赤安臥者黃疸。目黃者曰黃疸。</duanzhu>
<xushi>从𤕫。旦聲。</xushi>
<duanzhu>丁幹切，十四部。</duanzhu>
</t>

<wh>㾜</wh>
<t>
<xushi>病息也。</xushi>
<duanzhu>病息謂病之鼻息也。心部瘱从此。</duanzhu>
<xushi>从𤕫。夾聲。</xushi>
<duanzhu>苦叶切，八部。</duanzhu>
</t>

<wh>痞</wh>
<t>
<xushi>痛也。</xushi>
<duanzhu>《廣韵》曰：。腹內結痛。</duanzhu>
<xushi>从𤕫。否聲。</xushi>
<duanzhu>符鄙切，古音在一部。</duanzhu>
</t>

<wh>痬</wh>
<t>
<xushi>脈痬也。</xushi>
<duanzhu>脈痬曡韵字。脈痬者，善驚之病也。《方言》曰：脈痬、欺漫也。又曰「衇，慧也。郭注：今名黠爲衇。又曰「慧、自關而東趙魏之閒謂之黠。或謂之鬼（⿱田⿺儿厶）。郭注：言鬼（⿱田⿺儿厶）脈也。潘岳賦。靡聞而驚。無見自脈。徐爰注言雉性驚鬼（⿱田⿺儿厶）黠。按蜥蜴跂跂脈脈亦是此意。《漢書》所云易病者，當是痬之叚借。王子矦表樂平矦訢病狂易。</duanzhu>
<xushi>从𤕫。易聲。</xushi>
<duanzhu>羊益切，十六部。</duanzhu>
</t>

<wh>㾁</wh>
<t>
<xushi>狂走也。</xushi>
<duanzhu>春秋經。甲戍、已丑。陳疾鮑卒。《公羊傳》曰：曷爲以二日卒之。㤜也。注曰：㤜者，狂也。齊人語。甲戍之日亡。己丑之日死。而得。君子疑焉。故以二日卒之也。按？㤜葢同字。</duanzhu>
<xushi>从𤕫。术聲，讀若？。</xushi>
<duanzhu>？見〈欠部〉。今字譌作欻。食聿切，十五部。</duanzhu>
</t>

<wh>疲</wh>
<t>
<xushi>勞也。</xushi>
<duanzhu>經傳多假罷爲之。</duanzhu>
<xushi>从𤕫。皮聲。</xushi>
<duanzhu>符羈切，古音在十七部。</duanzhu>
</t>

<wh>㾓</wh>
<t>
<xushi>疲也。从𤕫。肙聲。</xushi>
<duanzhu>烏懸切。十四部。按各本無此篆。今依謝靈運發臨海嶠《詩》李善注引《說文》補。《篇》、《韵》皆云：？、骨節疼也。今俗謂？酸。</duanzhu>
</t>

<wh>㾅</wh>
<t>
<xushi>瑕也。</xushi>
<duanzhu>古本皆作瑕。惟小徐及毛本及《集韵》作瘕。恐是譌字耳。？之言疵也。</duanzhu>
<xushi>从𤕫。？聲。</xushi>
<duanzhu>側史切，古音在十五部。</duanzhu>
</t>

<wh>疧</wh>
<t>
<xushi>病不翅也。</xushi>
<duanzhu>翅同啻。口部啻下曰「語時不啻也。《倉頡篇》曰「不啻，多也。古語不啻、如楚人言夥頤之類。《世說新語》云：王文度弟阿至惡乃不翅。晉宋閒人尙作此語。帝聲、<pb n="355-3"/>支聲、氏聲同在十六部。故疧以病不翅釋之。取曡韵爲訓也。《爾雅》〈釋詁〉、《詩》無將大車白華傳皆云：疧，病也。〈何人斯〉叚借祇爲疧。故《毛傳》曰：祇，病也。言假借也。又按古書或言不啻。或言奚啻。啻皆或作翅。《國語》曰：奚啻其聞之也。韋注云：奚，何也。何啻、言所聞非一也。《孟子》：奚翅食重。奚翅色重。趙注：翅，辭也。若言何其重也。今刻本作何其不重也。乃大誤。</duanzhu>
<xushi>从𤕫。氏聲。</xushi>
<duanzhu>渠支切。十六部。《爾雅音義》云：或丁禮反。非是。</duanzhu>
</t>

<wh>㽺</wh>
<t>
<xushi>病劣也。</xushi>
<duanzhu>劣猶危也。</duanzhu>
<xushi>从𤕫。及聲。</xushi>
<duanzhu>呼合切，七部。</duanzhu>
</t>

<wh>㿄</wh>
<t>
<xushi>劇聲也。</xushi>
<duanzhu>劇者，病甚也。㿄者，病甚呻吟之聲。〈酉部〉醫下曰「殹、病聲也。殹葢㿄之省。</duanzhu>
<xushi>从𤕫。殹聲。</xushi>
<duanzhu>於賣切，古音在十五部。</duanzhu>
</t>

<wh>癃</wh>
<t>
<xushi>罷病也。</xushi>
<duanzhu>病當作癃。罷者，廢置之意。凡廢置不能事事曰罷癃。平原君傳。躄者自言不幸有罷癃之病。然則凡廢疾皆得謂之罷癃也。師古注《漢書》「改罷病作疲病。非許意。</duanzhu>
<xushi>从𤕫。隆聲。</xushi>
<duanzhu>力中切，九部。</duanzhu>
</t>

<wh><img src="352A-01">𤵸</img></wh>
<t>
<xushi>籒文癃省。</xushi>
<duanzhu>按《篇》、《韵》皆作𤸇。疑篆體有誤。《漢書》〈高帝紀〉。年老𤸇病。景祐本及《韵會》所引皆作𤸇。</duanzhu>
</t>

<wh>疫</wh>
<t>
<xushi>民皆疾也。</xushi>
<duanzhu>鄭注《周禮》兩言疫癘之鬼（⿱田⿺儿厶）。</duanzhu>
<xushi>从𤕫。役省聲。</xushi>
<duanzhu>營隻切，十六部。</duanzhu>
</t>

<wh>瘛</wh>
<t>
<xushi>小兒瘛瘲病也。</xushi>
<duanzhu>《急就篇》亦云瘛瘲。師古云：卽今癇病。按今小兒驚病也。瘛之言掣也。瘲之言縱也。蓺文志有瘛瘲方。</duanzhu>
<xushi>从𤕫。恝聲。</xushi>
<duanzhu>徐鉉等曰「《說文》無恝字。疑从？、从心、恝省聲也。尺制切，十五部。</duanzhu>
</t>

<wh>痑</wh>
<t>
<xushi>馬病也。从𤕫。多聲。</xushi>
<duanzhu>丁可切，十七部。</duanzhu>
<xushi>《詩》曰：痑痑駱馬。</xushi>
<duanzhu>〈小雅〉四牡曰「嘽嘽駱馬。口部既偁之。訓喘息皃。與《毛傳》合矣。此復偁作痑痑。訓馬病。其爲三家《詩》無疑也。單聲之字古多轉入弟十七部。此其異字異音之故。《漢書》大人賦。衍曼流爛。痑以陸離。《史記》痑作壇。</duanzhu>
</t>

<wh>痥</wh>
<t>
<xushi>馬脛瘍也。</xushi>
<duanzhu>痬《廣韵》作傷。</duanzhu>
<xushi>从𤕫。兌聲。</xushi>
<duanzhu>徒活切，十五部。</duanzhu>
<xushi>一曰將傷。</xushi>
<duanzhu>將疑當作捋。捋痥曡韵。小徐本作持。</duanzhu>
</t>

<wh>痼</wh>
<t>
<xushi>久病也。</xushi>
<duanzhu>多假固爲之。〈月令〉「十二月行春令。則國多固疾。注曰：生不充其性。有久疾。癈疾爲錮疾。痼謂久疾。故許異其義。</duanzhu>
<xushi>从𤕫。固聲。</xushi>
<duanzhu>古慕切，五部。</duanzhu>
</t>

<wh>𤻲</wh>
<t>
<xushi>治也。</xushi>
<duanzhu>《方言》曰：療，治也。《周禮》〔注〕云：止病曰療。《詩》〈陳風〉：泌之洋洋。可以樂饑。傳云：可以樂道忘饑。箋云：可飮以𤻲饑。是鄭讀樂爲𤻲也。經文本作樂。《唐石經》依鄭改爲𤻲。誤矣。</duanzhu>
<xushi>从𤕫。樂聲，讀若勞。</xushi>
<duanzhu>力照切，二部。</duanzhu>
</t>

<wh>療</wh>
<t>
<xushi>或从尞。</xushi>
<duanzhu>尞聲。</duanzhu>
</t>

<wh>瘌</wh>
<t>
<xushi>楚人謂藥毒曰痛瘌。</xushi>
<duanzhu>《方言》曰：凡飮藥傅藥而毒、南楚之外謂之剌。北燕朝鮮之閒謂之癆。東齊海岱之閒謂之眠。或謂之眩。自關而西謂之毒瘌。痛也。郭云：癆、瘌皆辛螫也。按瘌如俗語言辛辣。</duanzhu>
<xushi>从𤕫。剌聲。</xushi>
<duanzhu>盧𨔶切，十五部。</duanzhu>
</t>

<wh>癆</wh>
<t>
<xushi>朝鮮謂藥毒曰癆。从𤕫。勞聲。</xushi>
<duanzhu>郎到切。二部。郭音𦕼。</duanzhu>
</t>

<wh>瘥</wh>
<t>
<xushi>瘉也。</xushi>
<duanzhu>通作差。凡等差字皆引伸於瘥。</duanzhu>
<xushi>从𤕫。𢀩聲。</xushi>
<duanzhu>楚懈切，又才他切。十七部。</duanzhu>
</t>

<wh><img src="352B-01">𤸬</img></wh>
<t>
<xushi>減也。</xushi>
<duanzhu>減亦謂病減於常也。凡盛衰字引伸於？。凡等衰字亦引伸於？。凡〈喪服〉曰衰者，謂其有等衰也。皆？之叚借。</duanzhu>
<xushi>从𤕫。衰聲。</xushi>
<duanzhu>楚追切，古音在十七部。</duanzhu>
<xushi>一曰秏也。</xushi>
<duanzhu>秏之本義禾名也。亦謂無爲秏。讀如眊。</duanzhu>
</t>

<wh>瘉</wh>
<t>
<xushi>病瘳也。</xushi>
<duanzhu>〈釋詁〉及〈小雅〉角弓《毛傳》皆曰「瘉，病也。渾言之謂瘳而尙病也。許則析言之謂雖病而瘳也。凡訓勝、訓賢之愈皆引伸於瘉。愈卽瘉字也。</duanzhu>
<xushi>从𤕫。兪聲。</xushi>
<duanzhu>以主切，古音在四部。</duanzhu>
</t>

<wh>瘳</wh>
<t>
<xushi>疾瘉也。</xushi>
<duanzhu>二字互訓也。</duanzhu>
<xushi>从𤕫。翏聲。</xushi>
<duanzhu>敕鳩切，三部。</duanzhu>
</t>

<wh>癡</wh>
<t>
<xushi>不慧也。</xushi>
<duanzhu>心部曰「慧者，獧也。〈犬部〉曰「獧者，急也。癡者，遅鈍之意。故與慧正相反。此非疾病也。而亦疾病之類也。故以是終焉。</duanzhu>
<xushi>从𤕫。疑聲。</xushi>
<duanzhu>丑之切，一部。</duanzhu>
</t>
<variants>文一百二<duanzhu>今增㾓爲百三。</duanzhu>重七。</variants>

<wh>冖</wh>
<t>
<xushi>覆也。</xushi>
<duanzhu>覆者，葢也。</duanzhu>
<xushi>从一下？。</xushi>
<duanzhu>一者所以覆之也。覆之則四面下垂。《廣韵》引文字音義云：以巾覆。从一下垂。莫狄切。十六部。按冥下曰冖聲。鼏亦冖聲。則亦在十一部。支耕之合也。</duanzhu>
<xushi>凡冖之屬皆从冖。</xushi>
</t>

<wh>冠</wh>
<t>
<xushi>絭也。</xushi>
<duanzhu>曡韵爲訓。</duanzhu>
<xushi>所㠯絭髮。</xushi>
<duanzhu>絭者，纕臂繩之名。所㠯約束褎者也。冠以約束髮。故曰絭髮。引伸爲凡覆葢之偁。</duanzhu>
<xushi>弁冕之總名也。</xushi>
<duanzhu>析言之冕弁冠三者異制。渾言之則冕弁亦冠也。</duanzhu>
<xushi>从冖元。</xushi>
<duanzhu>會意。元猶首也。</duanzhu>
<xushi>元亦聲。</xushi>
<duanzhu>古？切，十四部。</duanzhu>
<xushi>冠有法制。</xushi>
<duanzhu>謂尊卑異服。</duanzhu>
<xushi>故从寸。</xushi>
<duanzhu>古凡法度之字多从寸者。</duanzhu>
</t>

<wh>冣</wh>
<t>
<xushi>積也。</xushi>
<duanzhu>冣與聚音義皆同。與冃部之最音義皆別。《公羊傳》曰：會猶冣也。何云：冣之<pb n="356-3"/>爲言聚。《周禮》太宰注曰：凡簿書之冣目。劉歆與楊雄書𡩡《方言》曰：欲得其冣目。又曰「頗願與其冣目。得使入錄。按凡言冣目者，猶今言摠目也。《史記》殷本紀。大冣樂戲於沙𠀉。冣一作聚。張釋之馮唐列傳。誅李牧。令顔聚代之。《漢書》聚作冣。《爾雅》「灌木、叢木也。《毛傳》叢木作冣木。《說文》凡字下曰冣桰也。儹字下曰冣也。《史記》〈周本紀〉周冣。《文𨕖》過秦論周冣。今各書此等冣字皆譌作最。讀祖會反。音義俱非。葢《字林》固有冣字。音才句反。見李善𨕖注：至乎南北朝。冣最不分。是以周續之、劉昌宗、陸德明輩皆不能知《毛傳》之本作冣木。顧野王《玉篇》冖部無冣。而冃部有最。云齊也。聚也。《廣韵》本《唐韵》。而《廣韵》十遇才句一切無冣字。然則《唐韵》葢亦本無冣字。學者知有最字不知有冣字久矣。《玉篇》云：最者，齊也。聚也。子會切。是以冣之義爲最之義。而《廣韵》十四泰云：？，極也。祖外切。亦是冣之義誤以爲？之義也。何以言之。古凡云殿冣者。皆當作从冖字。項岱曰「殿，負也。冣，善也。韋昭曰「第上爲冣。極下爲殿。孫檢曰「上功曰冣。下功曰殿。《漢書》周勃傳曰「冣從高帝云云：師古云：冣，凡也。摠言其攻戰克獲之數。又衞靑霍去病傳曰「冣大將軍靑凡七出云云：文法正同。此皆與冣目之冣同。又周勃傳曰「攻槐里好畤。冣。又曰「擊趙賁內史𠈃於咸陽。冣。又曰「攻上邽。東守嶢關。擊項籍。項曲遇。冣。樊噲傳曰「攻趙賁。下郿槐里桺中咸陽。灌廢𠀉。冣。此皆殿冣之冣。張晏曰「冣、功第一也。如淳曰「於將帥之中功爲冣也。此正如葬書所言。凡山顚可葬者名上聚之穴。漢蔡湛𥓓。三載勲冣。其字正作冣。以許君訓積求之。積則必有其高處。今人？美、？惡之云：讀祖會切。葢於形、於音皆失之。古必作冣。讀才句切。</duanzhu>
<xushi>从冖取。</xushi>
<duanzhu>冖其上而取之。</duanzhu>
<xushi>取亦聲。</xushi>
<duanzhu>才句切，四部。</duanzhu>
</t>

<wh>㓃</wh>
<t>
<xushi>奠酒爵也。</xushi>
<duanzhu>大徐作奠爵酒。今依《韵會》所據訂。〈周書〉顧命曰「王三宿三祭三㓃。某氏注曰：酌者實三爵於王。王三進爵。三祭酒。三奠爵。？部曰「奠，置也。</duanzhu>
<xushi>从冖。
<duanzhu>禮器必有幂也。故从冖。</duanzhu>
<xushi>託聲。</xushi>
<duanzhu>當故切，五部。</duanzhu>
<xushi>〈周書〉曰：王三宿三祭三㓃。</xushi>
</t>
<variants>文四。</variants>

<wh>𠔼</wh>
<t>
<xushi>重覆也。</xushi>
<duanzhu>下一覆也。上又加冖。是爲重覆。</duanzhu>
<xushi>从冂一。</xushi>
<duanzhu>會意。</duanzhu>
<xushi>凡𠔼之屬皆从𠔼。<pb n="357-1"/>讀若艸苺苺。</xushi>
<duanzhu>汲古閣作艸苺之苺。之字誤賸。今依宋本。苺當作？。屮部曰「？、艸盛上出也。？、隷書作？。《左傳》輿人誦曰「原田？？。杜注：晉君美盛。若原田之草？？然。〈魏都賦〉「蘭渚？？。每上加艸。非。按古音葢在之、尤二部閒。今音莫𠈃切。</duanzhu>
</t>

<wh>同</wh>
<t>
<xushi>合會也。从𠔼口。</xushi>
<duanzhu>口皆在所覆之下。是同之意也。徒紅切，九部。</duanzhu>
</t>

<wh>𡉉</wh>
<t>
<xushi>𢅂帳之象。</xushi>
<duanzhu>〈巾部〉曰「𢅂、襌帳也。帳，張也。</duanzhu>
<xushi>从𠔼。</xushi>
<duanzhu>幬帳所以覆也。</duanzhu>
<xushi>㞢其飾也。</xushi>
<duanzhu>帳必有飾。凡弢𡔷右皆像垂飾。苦江切。按古音在三部。殳部㱿从殳、？聲。凡？？？字从㱿聲。</duanzhu>
</t>

<wh>冡</wh>
<t>
<xushi>覆也。</xushi>
<duanzhu>凡蒙覆、僮蒙之字今字皆作蒙。依古當作冡。蒙行而冡廢矣。〈艸部〉蒙、艸名也。</duanzhu>
<xushi>从𠔼豕。</xushi>
<duanzhu>會意。莫紅切，九部。</duanzhu>
</t>
<variants>文四。</variants>

<wh>冃</wh>
<t>
<xushi>小兒及蠻夷頭衣也。</xushi>
<duanzhu>謂此二種人之頭衣也。小兒未冠。夷狄未能言冠。故不冠而冃。荀卿曰「古之王者有務而拘領者矣。楊注：務讀爲冒。拘與勾同。《淮南書》曰：古者，有鍪而綣領以王天下者。高注：古者，，葢三？以前也。鍪著兜鍪帽。言未知制冠。按高注兜鍪二字葢淺人所加。務與鍪皆讀爲冃。冃卽今之帽字也。後聖有作。因冃以制冠冕。而冃遂爲小兒蠻夷頭衣。</duanzhu>
<xushi>从冂，二其飾也。</xushi>
<duanzhu>古報切，古音在三部。</duanzhu>
<xushi>凡冃之屬皆从冃。</xushi>
</t>

<wh>冕</wh>
<t>
<xushi>大夫㠯上冠也。</xushi>
<duanzhu>冠下曰「弁冕之摠名。渾言之也。此云冕者，大夫以上冠。析言之也。大夫㠯上有冕則士無冕可知矣。《周禮》「王之五冕皆玄冕朱裏延紐。五采繅十有二就。皆五采玉十有二。玉筓朱紘。諸侯之繅斿九就。琘玉三采。其餘如王之事。繅斿皆就。戴先生曰「實六冕而曰五冕者，陳采就玉之數止於五也。亦以見服自十二章至一章而六。冕璪自十二旒至三旒而五。其天子大裘之冕無旒也。槩舉諸侯又申之曰繅斿皆就者，明九旒至於三旒。其就數九。公侯伯子男無降差同也。</duanzhu>
<xushi>䆳延垂𡏬紞纊。</xushi>
<duanzhu>䆳、深遠也。延者，鄭云冕之覆。《周禮》弁師。王之五冕。皆玄冕朱裏延紐。謂延上玄下朱。以表裏冕版也。古者，以三十𦫵布爲之。故《尙書》、《論語》謂之麻冕。用三十𦫵布。上玄下朱爲延。天子至大夫所同也。其字《左傳》作綖。垂瑬、詳〈玉部〉瑬下。紞纊、糸部<pb n="357-3"/>曰「紞者，冕冠塞耳者也。按紞所以懸瑱也。瑱亦謂之纊。詳糸部紞下。據許紞系於延左右。據《周禮》〔注〕：王后之祭服有衡垂於副之兩旁當耳。其下以紞懸瑱。是專謂后服也。然《左傳》「衡紞紘綖。昭其度也。似男子有衡簪於冕覆而系紞。</duanzhu>
<xushi>从冃，免聲。</xushi>
<duanzhu>亡辨切。按古音當在十三部。讀如問。許書無免字。而俛勉字皆免聲。葢本有免篆而佚之。或曰古無免兔之分。俗強分別者，非也。冕之義取前俯。則與低頭之俛關通。</duanzhu>
<xushi>古者，黃帝初作冕。</xushi>
<duanzhu>大平《御覽》引《世本》曰「黃帝作旃冕。宋衷注云：通帛曰旃。應邵曰「周始加旒。《周易．𣪠辭》曰「黃帝堯舜垂衣裳而天下治。葢取諸乾坤。</duanzhu>
</t>

<wh>絻</wh>
<t>
<xushi>冕或从糸作。</xushi>
<duanzhu>从糸author，謂冕延用三十𦫵布也。《周禮》曰：玄冕朱裏。謂玄表朱裏。注云：冕延之覆在上。是以名焉。延之覆猶云延之表也。是以名焉者，釋經文玄冕之冕字也。以其冣居上。故專得冕名也。覲禮注云：今文冕皆作絻。許或之者，許意從古文也。亦見《管子》、荀卿子及〈封禪書〉。</duanzhu>
</t>

<wh>冑</wh>
<t>
<xushi>兜鍪也。</xushi>
<duanzhu>𠑹部兜下曰「兜鍪、首鎧也。按古謂之冑。漢謂之兜鍪。今謂之盔。</duanzhu>
<xushi>从冃，由聲。</xushi>
<duanzhu>直又切，三部。</duanzhu>
</t>

<wh><img src="354A-01">𩊄</img></wh>
<t>
<xushi>司馬<pb n="358"/>法冑从革。</xushi>
<duanzhu>荀卿子、〈鹽鐵論〉、《大玄》皆作䩜。</duanzhu>
</t>

<wh>冒</wh>
<t>
<xushi>冡而前也。</xushi>
<duanzhu>冡者，覆也。引伸之有所干犯而不顧亦曰冒。如假冒、如冒白刃、如貪冒是也。〈邶風〉：下土是冒。〔傳〕曰：冒，覆也。此假冒爲冃也。</duanzhu>
<xushi>从冃目。</xushi>
<duanzhu>會意。冃目者，若無所見也。冃亦聲。目報切，古音在三部。</duanzhu>
</t>

<wh><img src="354B-01">𡈘</img></wh>
<t>
<xushi>古文冒。</xushi>
<duanzhu>汗𥳑同。</duanzhu>
</t>

<wh>最</wh>
<t>
<xushi>犯取也。</xushi>
<duanzhu>鍇曰「犯而取也。按犯而取猶冡而前。冣之字訓積。最之字訓犯取。二字義殊而音亦殊。顔氏家訓謂冣爲古聚字。手部撮字从最爲音義。皆可證也。今小徐本此下多又曰會三字。係淺人增之。《韵會》無之。是也。最、俗作㝡。六朝如此作。○《莊子》秋水。鴟鵂夜撮蚤。察毫末。晝出。瞋目而不見𠀉山。《釋文》「撮、崔本作最。此可證最撮古音同。蚤謂齧人跳蟲也。或誤爲聚爪。云夜入人家。𡩡人指甲。可𥬇也。</duanzhu>
<xushi>从冃取。</xushi>
<duanzhu>會意。小徐衍聲字。非也。祖外切，十五部。</duanzhu>
</t>
<variants>文五，重三。</variants>

<wh>㒳</wh>
<t>
<xushi>再也。</xushi>
<duanzhu>爯部曰「再者，一舉而二也。凡物有二。其字作㒳不作兩。兩者，二十四銖之偁也。今字兩行而㒳<pb n="358-1"/>廢矣。</duanzhu>
<xushi>从冂。
<duanzhu>覆其上也。</duanzhu>
<xushi>从？。
<duanzhu>入部曰「？、二入也。㒳从此。與此正相印合。而鉉本此作从冖、闕。其誤甚矣。</duanzhu>
<xushi>从丨。
<duanzhu>二字今補。葢爲二入之介也。良奬切，十部。</duanzhu>
<xushi>易曰「參天㒳地。</xushi>
<duanzhu>〈說卦傳〉文。葢孟氏易如此。</duanzhu>
<xushi>凡㒳之屬皆从㒳。</xushi>
</t>

<wh>兩</wh>
<t>
<xushi>二十四銖爲一兩。</xushi>
<duanzhu>一字衍。〈禾部〉曰「十二粟爲一分。十二分爲一銖。律曆志曰「衡權本起於黃鍾之重。一龠容千二百黍。重十二銖。兩之爲兩。二十四銖爲兩。按兩者，㒳黃鍾之重。故从㒳也。</duanzhu>
<xushi>从一㒳。</xushi>
<duanzhu>會意。</duanzhu>
<xushi>㒳。</xushi>
<duanzhu>逗。</duanzhu>
<xushi>平分也。</xushi>
<duanzhu>㒳小徐作兩。誤。今正。也字今增。此說从㒳之意。</duanzhu>
<xushi>㒳亦聲。</xushi>
<duanzhu>良奬切，十部。</duanzhu>
</t>

<wh>㒼</wh>
<t>
<xushi>平也。</xushi>
<duanzhu>《廣韵》曰：。無穿孔狀。按《周禮》鼈人。掌取互物。注云：互物謂有甲䓣胡。龜鼈之屬。</duanzhu>
<xushi>从廿。
<duanzhu>二十倂也。</duanzhu>
<xushi>五行之數。二十分爲一辰。</xushi>
<duanzhu>此說从廿之意。五行、每行得卄分。分之適平。其法未聞。</duanzhu>
<xushi>从㒳。
<duanzhu>从字今補。</duanzhu>
<xushi>㒳。</xushi>
<duanzhu>各本作㒼。誤。今正。</duanzhu>
<xushi>平也。</xushi>
<duanzhu>此說从㒳之意。</duanzhu>
<xushi>讀若蠻。</xushi>
<duanzhu>母官切，十四部。</duanzhu>
</t>
<variants>文三。</variants>

<wh>网</wh>
<t>
<xushi>庖犧氏所結繩㠯田㠯漁也。</xushi>
<duanzhu>以田二字依《廣韵》、《太平御覽》補。《周易．𣪠辭》傳文。</duanzhu>
<xushi>从冖。
<duanzhu>幂其上也。</duanzhu>
<xushi>下象网交文。</xushi>
<duanzhu>？象网自。文紡切。在十部。《五經文字》曰：《說文》作网。今依石經作？。</duanzhu>
<xushi>凡网之屬皆从网。</xushi>
</t>

<wh><img src="355A-01">𦉽</img></wh>
<t>
<xushi>网或加亡。</xushi>
<duanzhu>亡聲也。</duanzhu>
</t>

<wh><img src="355A-02">𦋟</img></wh>
<t>
<xushi>或从糸。</xushi>
<duanzhu>以結繩爲之也。</duanzhu>
</t>

<wh><img src="355A-03">𠕈</img></wh>
<t>
<xushi>古文网。从冖，亡聲。</xushi>
</t>

<wh><img src="355A-04">𦉯</img></wh>
<t>
<xushi>籒文。从𠔼。</xushi>
</t>

<wh>罨</wh>
<t>
<xushi>䍐（？）也。</xushi>
<duanzhu>〈蜀都賦〉曰「？翡翠。</duanzhu>
<xushi>从网，奄聲。</xushi>
<duanzhu>奄，覆也。此舉形聲包會意。於業切，八部。</duanzhu>
</t>

<wh>罕</wh>
<t>
<xushi>网也。</xushi>
<duanzhu>謂网之一也。〈吳都賦〉注曰：罼、䍐皆鳥網也。按䍐之制葢似畢（）。小网長柄。故〈天官書〉畢（）曰䍐車。經傳叚爲尟字。故釋、詁云：希、寡、鮮，䍐也。</duanzhu>
<xushi>从网，干聲。</xushi>
<duanzhu>呼旱切。十四部。《五經文字》曰：經典相承隷省作罕。</duanzhu>
</t>

<wh><img src="355A-05">𦌾</img></wh>
<t>
<xushi>网也。</xushi>
<duanzhu>网之一也。</duanzhu>
<xushi>从网𦇏。</xushi>
<duanzhu>會意。糸部曰「繯，落也。落者，今之包絡字。？网主於圍繞。故从？。</duanzhu>
<xushi>𦇏亦聲。</xushi>
<duanzhu>古眩切。十四部。俗作？。</duanzhu>
<xushi>一曰綰也。</xushi>
<duanzhu>此別一義。糸部綰下曰「絹也。絹卽？字。俗書叚借也。《周禮》冥氏注曰：弧張罿罦之屬。所以扃絹禽獸。翨氏注曰：置其所食之物於絹中。鳥來下則掎其腳。亦皆假絹爲？。綰之言絆也。下文云？者？獸足。是其義。</duanzhu>
</t>

<wh>䍙</wh>
<t>
<xushi>网也。</xushi>
<duanzhu>网之一也。《篇》、《韵》皆曰雉网。</duanzhu>
<xushi>从网，每聲。</xushi>
<duanzhu>莫桮切，古音在一部。</duanzhu>
</t>

<wh><img src="355A-06">𦌔</img></wh>
<t>
<xushi>网也。</xushi>
<duanzhu>网之一也。</duanzhu>
<xushi>从网，巺聲。</xushi>
<duanzhu>思沇切，十四部。</duanzhu>
</t>

<wh><img src="355A-07">䠣</img></wh>
<t>
<xushi>𦌔或从足巺。《逸周書》曰：不卵不䠣。㠯成鳥獸。</xushi>
<duanzhu>〈周書〉文傳解曰「山林非時不𦫵斤斧。以成草木之長。川澤非時不入罔罟。以成魚鼈之長。不麛不卵。以成鳥獸之長。許所據有不䠣二字。</duanzhu>
<xushi>𦌔者𦍆獸足。故从足。</xushi>
</t>

<wh>䍘</wh>
<t>
<xushi>网也。</xushi>
<duanzhu>各本作周行也。《詩》、《釋文》引作冒也。乃涉《鄭箋》而誤。今尋上下文皆网名。《篇》、《韵》皆云：䍘，罟也。更正。葢䍘亦网名。其用主自上冒下。故鄭氏箋《詩》殷武。改毛之？入其阻爲䍘入。云冒也。就字本義引伸之。此《鄭箋》之易舊。非經本有作䍘者也。各本米聲下有《詩》曰䍘入其阻六字。似許用鄭本。恐後人所增。今刪（⿰刂）。</duanzhu>
<xushi>从网，米聲。</xushi>
<duanzhu>武移切，按古音在十五部。</duanzhu>
</t>

<wh><img src="355A-08">𥹄</img></wh>
<t>
<xushi>䍘或从𣦵。</xushi>
<duanzhu>𣦵者，列骨之殘也。从𣦵亦网罟殘害之意也。</duanzhu>
</t>

<wh>罩</wh>
<t>
<xushi>捕魚器也。</xushi>
<duanzhu>〈小雅〉南有嘉魚。烝然罩罩。〈釋器〉曰：籗謂之罩。《毛傳》曰：罩，籗也。劉逵〈吳都賦〉注曰：罩，籗也。編竹籠魚者也。按〈竹部〉曰「籱、罩魚者也。</duanzhu>
<xushi>从网，卓聲。</xushi>
<duanzhu>都教切，二部。</duanzhu>
</t>

<wh>罾</wh>
<t>
<xushi>魚网也。</xushi>
<duanzhu>文穎曰「罾、魚網也。師古曰「形如仰繖。葢四維而舉之。</duanzhu>
<xushi>从网，曾聲。</xushi>
<duanzhu>作騰切，六部。</duanzhu>
</t>

<wh>罪</wh>
<t>
<xushi>捕魚竹网。</xushi>
<duanzhu>竹字葢衍。小徐無竹网二字。</duanzhu>
<xushi>从网，非聲。</xushi>
<duanzhu>聲字舊缺，今補。本形聲之字。始皇改爲會意字也。徂賄切，十五部。</duanzhu>
<xushi>秦㠯爲辠字。</xushi>
<duanzhu>文字音義云：始皇以辠字似皇。乃改爲罪。按經典多出秦後。故皆作罪。罪之本義少見於竹帛。〈小雅〉「畏此罪？。〈大雅〉：天降罪？。亦辠？也。</duanzhu>
</t>

<wh>罽</wh>
<t>
<xushi>魚网也。</xushi>
<duanzhu>《廣雅》「罽，罔也。</duanzhu>
<xushi>从网，㓹聲。</xushi>
<duanzhu>居例切，十五部。</duanzhu>
<xushi>㓹、籒文銳。</xushi>
<duanzhu>見〈金部〉。</duanzhu>
</t>

<wh>罛</wh>
<t>
<xushi>魚？也。</xushi>
<duanzhu>〈衞風〉〈碩人〉曰「施？濊濊。釋器、《毛傳》皆曰「罛、魚？。</duanzhu>
<xushi>从网，瓜聲。</xushi>
<duanzhu>古胡切，五部。</duanzhu>
<xushi>《詩》曰：施罛濊濊。</xushi>
<duanzhu>按此可以正今本〈水部〉？？、〈大部〉？？之譌。</duanzhu>
</t>

<wh>罟</wh>
<t>
<xushi>网也。</xushi>
<duanzhu>〈小雅〉小明〔傳〕曰：罟，网也。按不言魚网者。易曰「作結繩而爲网罟。以田以漁。是网罟皆非專施於漁也。罟實魚网。而鳥獸亦用之。故下文有鳥罟、兔罟。</duanzhu>
<xushi>从网，古聲。</xushi>
<duanzhu>公戶切，五部。</duanzhu>
</t>

<wh><img src="355B-01">羀</img></wh>
<t>
<xushi>曲梁寡婦之笱。魚所畱也。</xushi>
<duanzhu>釋訓曰「凡曲者爲？。〈釋器〉曰：嫠婦之笱謂之？。〈小雅〉魚麗、苕華〔傳〕合之曰「？、曲梁也。寡婦之笱也。許說本之。按〈邶風〉〔傳〕云：梁、魚梁。〈衞風〉〔傳〕曰：石絕水曰梁。〈曹風〉傳云：梁、水中之梁。〈邶風〉〔傳〕云：笱所以捕魚也。句部云：笱、曲竹捕魚也。葢曲梁別於凡梁。寡婦之笱別於凡笱。曲梁者，僅以薄爲之。寡婦之笱、笱之敝者也。魚麗、美物盛多能？禮也。故言此曲梁寡婦之笱。而魚之多如是。苕之華、大夫閔時也。師旅並起。因之以飢饉。言三星在？。則無魚可知也。梁與笱相爲用。故《詩》云敝笱在梁。言逝梁必言發笱。若魯語曰「古者，大寒降。土蟄發。水虞於是乎講罛？。取名魚。則非止曲梁寡婦之笱矣。</duanzhu>
<xushi>从网畱。畱亦聲。</xushi>
<duanzhu>力九切，三部。</duanzhu>
</t>

<wh><img src="355B-02">𦌁</img></wh>
<t>
<xushi>羀（⿱罒畱）或从婁。</xushi>
<duanzhu>三部四部合音。</duanzhu>
<xushi>《春秋國語》曰：溝罛𦌁。</xushi>
<duanzhu>魯語文。溝疑誤。古本葢作冓。冓猶交加也。今魯語作講。</duanzhu>
</t>

<wh>罜</wh>
<t>
<xushi>罜䍡。</xushi>
<duanzhu>逗。</duanzhu>
<xushi>小<pb n="359-2"/>魚罟也。</xushi>
<duanzhu>魯語曰「鳥獸成。水蟲孕。水虞於是禁罝罜䍡。設穽卾。以實廟庖。畜功用也。韋曰「罝當作罛。罜䍡、小網也。〈西京賦〉曰「設罜䍡。</duanzhu>
<xushi>从网，主聲。</xushi>
<duanzhu>之庾切。四部。按古音獨。</duanzhu>
</t>

<wh>䍡</wh>
<t>
<xushi>罜䍡也。从网，鹿聲。</xushi>
<duanzhu>盧谷切，三部。</duanzhu>
</t>

<wh>罧</wh>
<t>
<xushi>積柴水中㠯聚魚也。从网，林聲。</xushi>
<duanzhu>《毛詩》「潛有多魚。《韓詩》潛作涔。〈釋器〉曰：糝謂之涔。《毛傳》曰：潛，糝也。《爾雅》、《毛傳》糝本从米。舍人、李巡皆云：以米投水中養魚曰涔。从米是也。自《小爾雅》改作槮。（改米爲木）云橬、（改水爲木）槮也。積柴水中而魚舍焉。郭景純因之云：今之作槮者。聚積柴木於水。魚得寒入其裏藏隱。因以薄圍捕取之。槮非古字。至若罧字。雖見《淮南》鴻烈。然與槮皆俗字也。《毛詩》、《爾雅音義》皆云《字林》作罧。不云出《說文》「疑或取《字林》羼入許書。古本當無此篆。所今切。七部。按舊皆山沁反。</duanzhu>
</t>

<wh>罠</wh>
<t>
<xushi>所㠯釣也。</xushi>
<duanzhu>所以二字今補。〈召南〉曰「其釣維何。維絲伊緍。傳曰「緍，綸也。箋云：以絲爲之綸。則是善釣也。按糸部曰「緍、釣魚？也。此曰罠、所以釣也。然則緍罠古今字。一古文、一小篆也。〈吳都賦〉注曰：罠、麋網。《廣韵》曰：。罠、？網。則又古今義殊。○釋器。？罟謂之羉。本或作罠。張載七命。布飛羉。張修罠。則羉與罠非一字也。</duanzhu>
<xushi>从网，民聲。</xushi>
<duanzhu>武巾切。十二部。自𦋇至此十一篆皆謂以漁者也。</duanzhu>
</t>

<wh>羅</wh>
<t>
<xushi>㠯絲罟鳥也。</xushi>
<duanzhu>釋器。鳥罟謂之羅。王風傳曰「鳥網爲羅。</duanzhu>
<xushi>从网、从維。</xushi>
<duanzhu>會意。魯何切。十七部。或作罹。俗異用。</duanzhu>
<xushi>古者，芒氏初作羅。</xushi>
<duanzhu>葢出《世本》作篇。</duanzhu>
</t>

<wh>罬</wh>
<t>
<xushi>捕鳥覆車也。</xushi>
<duanzhu>〈釋器〉曰：繴謂之罿。罿，罬也。罬謂之罦。罦、覆車也。郭云：今之翻車也。有兩轅。中施？。以捕鳥。展轉相解。廣異語。按又見糸部。</duanzhu>
<xushi>从网，叕聲。</xushi>
<duanzhu>陟劣切，十五部。</duanzhu>
</t>

<wh><img src="356A-01">輟</img></wh>
<t>
<xushi>罬或从車作。</xushi>
<duanzhu>按車部有輟篆。義殊。</duanzhu>
</t>

<wh>罿</wh>
<t>
<xushi>罬也。</xushi>
<duanzhu>王風《毛傳》同。</duanzhu>
<xushi>从网，童聲。</xushi>
<duanzhu>尺容切，九部。</duanzhu>
</t>

<wh>䍖</wh>
<t>
<xushi>覆車也。</xushi>
<duanzhu>〈王風〉「雉離于罦。傳曰「罦、覆車也。</duanzhu>
<xushi>从网，包聲。</xushi>
<duanzhu>縛牟切，三部。</duanzhu>
<xushi>《詩》曰：雉離于䍖。</xushi>
<duanzhu>今《毛傳》作罦。</duanzhu>
</t>

<wh><img src="356A-02">罦</img></wh>
<t>
<xushi>䍖或从孚作。</xushi>
<duanzhu>古包聲孚聲同在三部。</duanzhu>
</t>

<wh>罻</wh>
<t>
<xushi>捕鳥网也。</xushi>
<duanzhu>〈王制〉注曰：罻、小網也。</duanzhu>
<xushi>从网，𤈫（⿱⿰𡰥又火）聲。</xushi>
<duanzhu>於位切，十五部。</duanzhu>
</t>

<wh><img src="356A-03">𦊾</img></wh>
<t>
<xushi>兔罟也。</xushi>
<duanzhu>郭璞注子虚賦曰「罘，罝也。</duanzhu>
<xushi>从网，否聲。</xushi>
<duanzhu>縛牟切。古音在一部。秦刻石可證也。𣜩（⿰⿱士示⿱又米）作罘。</duanzhu>
</t>

<wh><img src="356B-01">𦊂</img></wh>
<t>
<xushi>罟也。</xushi>
<duanzhu>《廣韵》曰：。兔網。</duanzhu>
<xushi>从网，互聲。</xushi>
<duanzhu>胡誤切，五部。</duanzhu>
</t>

<wh>罝</wh>
<t>
<xushi>兔网也。</xushi>
<duanzhu>〈周南〉：肅肅兔罝。釋器、《毛傳》皆曰「兔罟也。</duanzhu>
<xushi>从网，且聲。</xushi>
<duanzhu>子邪切，古音在五部。</duanzhu>
</t>

<wh><img src="356B-02">𦋽</img></wh>
<t>
<xushi>罝或从組作。</xushi>
</t>

<wh><img src="356B-03">𦋾</img></wh>
<t>
<xushi>籒文。从虘。</xushi>
<duanzhu>虘聲。自羅至此八篆皆以田者也。</duanzhu>
</t>

<wh><img src="356B-04">𦌬</img></wh>
<t>
<xushi>牖中网也。</xushi>
<duanzhu>中字賸。或曰當作戶牖网。如〈招䰟〉之网戶。王逸曰「网戶、綺紋鏤也。此似网。非眞网也。故次於此。</duanzhu>
<xushi>从网，舞聲。</xushi>
<duanzhu>文甫切，五部。</duanzhu>
</t>

<wh>署</wh>
<t>
<xushi>部署也。</xushi>
<duanzhu>部署猶處分。疑本作罘署。後改部署也。〈項羽本紀〉曰「梁部署吳中豪傑爲校尉𠊱司馬。《急就篇》曰「分別部居不雜廁。魯語。孟文子曰「夫位、政之建也。署、位之表也。署所以朝夕虔君命也。按官署字起於此。</duanzhu>
<xushi>各有所网屬也。从网。</xushi>
<duanzhu>网屬猶系屬。若网在綱。故从网。</duanzhu>
<xushi>者聲。</xushi>
<duanzhu>者，別事䛐也。此舉形聲包會意。常恕切，五部。</duanzhu>
</t>

<wh>罷</wh>
<t>
<xushi>遣有辠也。</xushi>
<duanzhu>引伸之爲止也。休也。《周易》「或𡔷或罷。《論語》「欲罷不能。《周禮》有罷民。鄭曰「民不愍作勞。有似於罷。〈齊語〉有罷士、罷女。韋曰罷，病也。無作曰病。按罷民、罷士謂偷惰之人。<pb n="360-1"/>罷之音亦讀如疲。而與疲義殊。〈少儀〉「師役曰罷。鄭曰「罷之言疲勞也。凡曰之言者，皆轉其義之詞。</duanzhu>
<xushi>从网能。</xushi>
<duanzhu>會意。薄蟹切。古音在十七部。讀如婆。《論語》音杷。</duanzhu>
<xushi>网、辠网也。</xushi>
<duanzhu>依《韵會》補四字。</duanzhu>
<xushi>言有賢能而入网。卽貰遣之。《周禮》曰「</xushi>
<duanzhu>大司寇職文。</duanzhu>
<xushi>議能之辟是也。</xushi>
<duanzhu>說會意之恉。</duanzhu>
</t>

<wh>置</wh>
<t>
<xushi>赦也。</xushi>
<duanzhu>？部曰「赦，置也。二字互訓。置之本義爲貰遣。轉之爲建立。所謂變則通也。《周禮》「廢置以馭其吏。與廢對文。古借爲植字。如〈攷工記〉置而搖之卽植而搖之、《論語》植其杖卽置其杖也。</duanzhu>
<xushi>从网直。</xushi>
<duanzhu>徐鍇曰「與罷同意。是也。直亦聲。陟吏切，一部。</duanzhu>
</t>

<wh>罯</wh>
<t>
<xushi>覆也。从网，音聲。</xushi>
<duanzhu>烏感切，七部。</duanzhu>
</t>

<wh>詈</wh>
<t>
<xushi>罵也。从网言。</xushi>
<duanzhu>力智切，十六部。</duanzhu>
</t>

<wh>罵</wh>
<t>
<xushi>詈也。从网，馬聲。</xushi>
<duanzhu>莫駕切，古音在五部。</duanzhu>
</t>

<wh><img src="356B-05">𦌹（？）</img></wh>
<t>
<xushi>馬落頭也。</xushi>
<duanzhu>落絡古今字。許書古本必是作落。引伸之爲羈旅。</duanzhu>
<xushi>从网？。？，絆也。</xushi>
<duanzhu>既絆其足。又网其頭。居宜切，十六部。</duanzhu>
</t>

<wh><img src="356B-06">羈</img></wh>
<t>
<xushi>？或从革。</xushi>
<duanzhu>今字作羈。俗作羇。</duanzhu>
</t>
<variants>文三十四，重十二。</variants>

<wh><img src="357A-01">襾</img></wh>
<t>
<xushi>覆也。从冂上下覆之。</xushi>
<duanzhu>下字賸。冂者自上而下也。？者自下而上也。故曰上覆之。覆者，？也。从一者，天也。上覆而不外乎天也。</duanzhu>
<xushi>凡襾之屬皆从襾。讀若𣇩。</xushi>
<duanzhu>呼訝切，古音在五部。</duanzhu>
</t>

<wh>覂</wh>
<t>
<xushi>覆也。</xushi>
<duanzhu>武帝紀。泛駕之馬。師古曰「泛，覆也。音方勇反。字本作覂。後通用耳。《廣韵》正作覂駕之馬。〈食貨志〉「大命將泛。孟康曰「泛音方勇反。《玉篇》正作大命將覂。</duanzhu>
<xushi>从襾，乏聲。</xushi>
<duanzhu>方勇切，古音在七部。</duanzhu>
</t>

<wh>覆</wh>
<t>
<xushi>覂也。</xushi>
<duanzhu>反也。覆覂反三字雙聲。又部反下曰「覆也。反覆者，倒易其上下。如？从冂而反之爲？也。覆與復義相通。復者，往來也。</duanzhu>
<xushi>从襾，復聲。</xushi>
<duanzhu>此舉形聲包會意。芳福切，三部。</duanzhu>
<xushi>一曰葢也。</xushi>
<duanzhu>此別一義。〈艸部〉曰「葢者，苫也。苫者，葢也。上文云：冖者，覆也。皆此義。古本與上義同一音。南音乃別此義爲？救切。</duanzhu>
</t>

<wh>覈</wh>
<t>
<xushi>實也。</xushi>
<duanzhu>凡有骨之偁也。骨下曰「肉之覈也。蔡邕注典引曰「有骨曰覈。《周禮》「其植物曰覈物。謂梅李之屬。按《詩》〈小雅〉「肴覈維旅。典引及注不誤。〈蜀都賦〉作槅。叚借字也。今本作核。傳譌也。《周禮》經作覈。注作核。葢漢人巳用核爲覈矣。</duanzhu>
<xushi>攷事？笮邀遮其辭得實曰覈。</xushi>
<duanzhu>？者，反覆之。笮者，迫之。徼者，巡也。遮者，遏也。言攷事者，定於一是。必使其上下四方之辭皆不得逞。而後得其實。是謂覈。此所謂咨於故實也。所謂實事求是也。</duanzhu>
<xushi>从襾，敫聲。</xushi>
<duanzhu>下革切，古音當在二部。</duanzhu>
</t>

<wh><img src="357A-02">𩅢</img></wh>
<t>
<xushi>覈或从雨。</xushi>
<duanzhu>亦？意。</duanzhu>
</t>
<variants>文四，重一。</variants>

<wh>巾</wh>
<t>
<xushi>佩巾也。</xushi>
<duanzhu>帶下云：佩必有巾。佩巾、禮之紛帨也。鄭曰「紛帨、？物之佩巾也。按以巾拭物曰巾。如以帨拭手曰帨。《周禮》「〈巾車〉之官。鄭注：巾猶衣也。然〈吳都賦〉：吳王乃巾玉路。陶淵明文曰「或巾柴車。或櫂孤舟。皆謂拂拭用之。不同鄭說也。陶句見《文𨕖》江淹雜體《詩》〔注〕：今本作或命〈巾車〉。不可通矣。《玉篇》曰：本以拭物。後人著之於頭。</duanzhu>
<xushi>从冖。
<duanzhu>巾可覆物。故从冖。《周禮》幂人注：以巾覆物曰幂。</duanzhu>
<xushi>丨象系也。</xushi>
<duanzhu>有系而後佩於帶。居銀切，十二部。</duanzhu>
<xushi>凡<pb n="361"/>巾之屬皆从巾。</xushi>
</t>

<wh>𢁥</wh>
<t>
<xushi>楚謂大巾曰𢁥。</xushi>
<duanzhu>《方言》「大巾謂之𢁥。內則曰「左佩紛帨。鄭云：紛帨、拭物之佩巾。今齊人有言紛者。《釋文》曰：紛或作帉。按紛者叚借字也。𢁥帉同。</duanzhu>
<xushi>从巾，分聲。</xushi>
<duanzhu>撫文切，十三部。</duanzhu>
</t>

<wh>帥</wh>
<t>
<xushi>佩巾也。从巾。𠂤聲。</xushi>
<duanzhu>聲字大徐奪。所律切，十五部。</duanzhu>
</t>

<wh>帨</wh>
<t>
<xushi>帥或从兌聲。</xushi>
<duanzhu>今音稅。此二篆今人久不知爲一字矣。〈召南〉〔毛傳〕曰：帨、佩巾也。〈鄕飮〉酒禮、〈鄕射禮〉、〈燕禮〉、〈大射儀〉、〈公食大夫禮〉、〈有司徹〉皆言帨手。注：帨，拭也。帨手者於帨。帨、佩巾。據賈氏〈鄕飮〉、〈公食〉二疏。知經、注皆作帨。別無挩字。內則。？卒授巾。注云：巾以帨手。卽用《禮經》帨手字也。㕞者，拭也。刷亦同㕞。《左傳》「藻率鞞鞛。服䖍曰「藻爲畫藻。率爲刷巾。禮有刷巾。許於刀部刷下亦云：禮有刷巾。是則刷巾卽《左傳》之率。率與帥古多通用。如《周禮》樂師故書帥爲率。〈聘禮〉古文帥皆作率。《韓詩》「帥時農夫。《毛詩》作率。皆是。佩巾本字作帥。叚借作率也。鄭曰「今文帨。古文作說。是則帥率帨說㕞刷六字古同音通用。後世分文析字。帨訓巾。帥訓率導、訓將帥。而帥之本義廢矣。率導、將帥字在許書作䢦、作？。而不作帥與率。<pb n="361-1"/>六書惟同音叚借之用冣廣。</duanzhu>
</t>

<wh><img src="357B-01">𢄢</img></wh>
<t>
<xushi>禮巾也。从巾，埶聲。</xushi>
<duanzhu>篆體二徐皆作？。大徐曰从執。小徐曰執聲。皆誤。今正。？輸芮切。十五部。今不見經典。恐亦帨之或體。然《廣雅》巳兼載帨？矣。</duanzhu>
</t>

<wh>帗</wh>
<t>
<xushi>一幅巾也。</xushi>
<duanzhu>幅、布帛廣也。一幅巾者，巾廣二尺二寸。其長當亦同也。此與鄭注《周禮》帗舞義絕殊。葢許君《周禮》作翇舞。與鄭司農說同。見羽部。</duanzhu>
<xushi>从巾，犮聲，讀若撥。</xushi>
<duanzhu>北末切，十五部。</duanzhu>
</t>

<wh>㠴</wh>
<t>
<xushi>枕巾也。</xushi>
<duanzhu>葢加枕以藉首爲易污也。今俗所謂枕頭衣。《廣雅》亦曰「㠴，巾也。</duanzhu>
<xushi>从巾，刃聲。</xushi>
<duanzhu>而振切。十二部。亦作？。</duanzhu>
</t>

<wh>幋</wh>
<t>
<xushi>覆衣大巾也。从巾，般聲。</xushi>
<duanzhu>薄官切，十四部。</duanzhu>
<xushi>或㠯爲首幋。</xushi>
<duanzhu>首幋未聞。當依李善〈思元賦〉注作首飾。</duanzhu>
</t>

<wh>帤</wh>
<t>
<xushi>巾帤也。</xushi>
<duanzhu>《方言》「𢄐，巾也。大巾謂之𢁥。嵩嶽之南陳潁之閒謂之帤巾。亦謂之𢄐。按巾帤葢方俗語。</duanzhu>
<xushi>从巾，如聲。</xushi>
<duanzhu>女余切，五部。</duanzhu>
<xushi>一曰幣巾。</xushi>
<duanzhu>幣當爲敝。字之誤也。如〈衣部〉？爲敝衣。糸部䋈爲敝絮。虞翻注易曰「袽、敗衣也。盧氏曰「袽者，殘幣帛可拂拭器物也。音義皆略同。弓人。厚其袽。注：謂弓中裨也。內景黃庭<pb n="361-2"/>經曰「人閒紛紛臭帤如。</duanzhu>
</t>

<wh>幣</wh>
<t>
<xushi>帛也。</xushi>
<duanzhu>帛者，繒也。〈聘禮注〉曰：幣、人所造成以自覆蔽。（作幣者誤）謂束帛也。愛之斯欲飮食之。君子之情也。是以享用幣。所以副忠信。</duanzhu>
<xushi>从巾，敝聲。</xushi>
<duanzhu>毗祭切，十五部。</duanzhu>
</t>

<wh>幅</wh>
<t>
<xushi>布帛廣也。</xushi>
<duanzhu>凡布帛廣二尺二寸。其邊曰幅。《左傳》曰：夫富如布帛之有幅焉。爲之制度。使無遷也。引伸爲邪幅。〈小雅〉「邪幅在下。〔傳〕曰：幅，偪也。所以自偪束也。</duanzhu>
<xushi>从巾，畐聲。</xushi>
<duanzhu>方六切，古音在一部。</duanzhu>
</t>

<wh>㡆</wh>
<t>
<xushi>設色之工治絲練者。</xushi>
<duanzhu>〈攷工記〉「設色之工。㡆氏。掌湅絲、湅帛。此云治絲、謂湅絲。云治練、謂湅帛也。糸部曰「練、湅繒也。此謂帛爲練者，渾言之也。湅見〈水部〉。</duanzhu>
<xushi>从巾，巟聲。</xushi>
<duanzhu>呼光切，十部。</duanzhu>
<xushi>一曰㡆。</xushi>
<duanzhu>逗。</duanzhu>
<xushi>隔也。</xushi>
<duanzhu>也字今補。《詩》曰：葛藟荒之。傳曰「荒，掩也。隔之義謂網其上而葢之。卽《詩》所謂荒之也。《玉篇》曰：㡆、𢄐也。</duanzhu>
<xushi>讀若荒。</xushi>
<duanzhu>〈攷工記〉先鄭注曰：讀爲芒芒禹迹之芒。讀爲當是讀如之誤。</duanzhu>
</t>

<wh>帶</wh>
<t>
<xushi>紳也。</xushi>
<duanzhu>糸部曰「紳、大帶也。</duanzhu>
<xushi>男子鞶帶。婦人帶絲。</xushi>
<duanzhu>古本皆如此。毛本依小徐。誤。內則曰「男鞶革。女鞶絲。革部鞶下云：大帶也。男子帶鞶。婦人帶絲。按古<pb n="361-3"/>有大帶。有革帶。革帶以繫佩韍而後加之大帶。則革帶統於大帶。故許於紳、於鞶皆曰大帶。實則內則之鞶專謂革帶。此偁內則者，謂鞶統於紳、佩繫於鞶也。</duanzhu>
<xushi>象繫佩之形。</xushi>
<duanzhu>謂也。</duanzhu>
<xushi>佩必有巾。从重巾。</xushi>
<duanzhu>謂？也。當葢切，十五部。</duanzhu>
</t>

<wh>幘</wh>
<t>
<xushi>髮有巾曰幘。</xushi>
<duanzhu>《方言》曰：覆髻謂之幘巾。或謂之承露。或謂之覆？。獨𣃔曰「幘、古者，卑賤執事不冠者之所服也。漢以後服之。其制日詳。詳見司馬氏《輿服志》。</duanzhu>
<xushi>从巾，𧵩聲。</xushi>
<duanzhu>側革切，十六部。</duanzhu>
</t>

<wh>㡄</wh>
<t>
<xushi>領耑也。从巾，旬聲。</xushi>
<duanzhu>相倫切。十二部。《篇》、《韵》皆無此字。</duanzhu>
</t>

<wh>帔</wh>
<t>
<xushi>弘農謂帬帔也。</xushi>
<duanzhu>謂帬曰帔也。《方言》曰：帬、陳魏之閒謂之帔。自關而東謂之襬。</duanzhu>
<xushi>从巾，皮聲。</xushi>
<duanzhu>披義切，古音在十七部。</duanzhu>
</t>

<wh>帬</wh>
<t>
<xushi>繞領也。</xushi>
<duanzhu>《方言》「繞袊謂之帬。《廣雅》本之。曰繞領。（句）帔。（句）帬也。袊領今古字。領者，劉熙云總領衣體爲端首也。然則繞領者，圍繞於領。今男子婦人披肩其遺意。劉熙曰「帔，披也。披之肩背。不及下也。葢古名帬。弘農《方言》曰帔。若常則曰下帬。言帬之在下者。亦集眾幅爲之。如帬之集眾幅被身也。如李善引梁典。任昉諸子冬<pb n="362"/>月著葛巾、帔、練裙。自是上下三物。《水經注》「《淮南》王廟。安及八士像皆羽扇、裙帔、巾壺、枕物一如常居。亦帬帔竝言。自《釋名》裙系下、帔系上。後人乃不知帔帬之別。擅改《說文》矣。</duanzhu>
<xushi>从巾，君聲。</xushi>
<duanzhu>渠云切。十三部。按此篆之解各本改爲下裳也。無義。又移其次於常下帴上。今皆更正。</duanzhu>
</t>

<wh>裠</wh>
<t>
<xushi>帬或从衣。</xushi>
</t>

<wh>常</wh>
<t>
<xushi>下帬也。</xushi>
<duanzhu>《釋名》曰：上曰衣。下曰裳。裳，障也。以自障蔽也。士冠禮。爵弁。服纁裳。皮弁。服素積。玄端。玄裳、黃裳、襍裳可也。《禮記》深衣。續衽鉤邊。要縫半下。今字裳行而常廢矣。</duanzhu>
<xushi>从巾，尙聲。</xushi>
<duanzhu>从巾者，取其方幅也。引伸爲經常字。市羊切，十部。</duanzhu>
</t>

<wh>裳</wh>
<t>
<xushi>常或从衣。</xushi>
</t>

<wh>帴</wh>
<t>
<xushi>帬也。</xushi>
<duanzhu>〈衣部〉褿下曰「帴也。</duanzhu>
<xushi>一曰帗也。</xushi>
<duanzhu>帗、一幅巾也。</duanzhu>
<xushi>一曰婦人脅衣。</xushi>
<duanzhu>《釋名》所謂心衣。小徐作脅巾。</duanzhu>
<xushi>从巾，戔聲。讀若末殺之殺。</xushi>
<duanzhu>末殺、亦見《漢書》谷永傳。服虔注《左傳》作末𥻦。皆卽〈水部〉之瀎㳚。拭滅皃也。今京師有此語。所八切。古音十四十五部合韵。</duanzhu>
</t>

<wh>㡓</wh>
<t>
<xushi>幒也。</xushi>
<duanzhu>《方言》「褌、陳楚江淮之閒謂之䘴。《釋名》「褌，貫也。貫兩腳上繫腰中也。按今之套褲、古之絝也。今之<pb n="362-1"/>滿襠褲、古之褌也。自其渾合近身言曰㡓。自其兩襱孔穴言曰幒。《方言》「無？之袴謂之襣。郭云：卽犢鼻褌。</duanzhu>
<xushi>从巾，軍聲。</xushi>
<duanzhu>古渾切，十三部。</duanzhu>
</t>

<wh><img src="358B-01">褌</img></wh>
<t>
<xushi>㡓或從衣。</xushi>
</t>

<wh>幒</wh>
<t>
<xushi>㡓也。从巾，悤聲。</xushi>
<duanzhu>職茸切。九部。《方言》錯勇反。</duanzhu>
<xushi>一曰帙。</xushi>
<duanzhu>書衣也。</duanzhu>
</t>

<wh><img src="358B-02">𢃓</img></wh>
<t>
<xushi>幒或从松。</xushi>
<duanzhu>《方言》作䘴。</duanzhu>
</t>

<wh>𢅡</wh>
<t>
<xushi>楚謂無緣衣也。</xushi>
<duanzhu>《方言》「無緣之衣謂之襤。又曰「裯謂之襤。又云：楚謂無緣之衣曰襤。紩衣謂之褸。又曰「襜褕以布而無緣。敝而紩之謂之襤褸。</duanzhu>
<xushi>从巾，監聲。</xushi>
<duanzhu>魯甘切，八部。</duanzhu>
</t>

<wh>幎</wh>
<t>
<xushi>幔也。</xushi>
<duanzhu>謂冡其上也。《周禮》〔注〕曰：以巾覆物曰幎。《禮經》「鼎有鼏。尊𢑴（⿳彑⿰米糸大）有幎。其字亦作幂。俗作？。筭家幎積是此字。〈魏都賦〉注引《左傳》「幂館宫室。塗曁曰幂者，亦謂冡其上也。今本作塓乃俗字。</duanzhu>
<xushi>从巾，冥聲。</xushi>
<duanzhu>莫狄切，古音在十一部。</duanzhu>
<xushi>《周禮》有幎人。</xushi>
<duanzhu>天官所屬。掌供巾幎。今《周禮》作幂。</duanzhu>
</t>

<wh>幔</wh>
<t>
<xushi>幎也。</xushi>
<duanzhu>幎各本作幕。由作幂而誤耳。今正。凡以物冡其上曰幔。與幎雙聲而互訓。《釋名》、《玉篇》、《廣韵》以帷幔釋之。今義非古義也。</duanzhu>
<xushi>从巾，曼聲。</xushi>
<duanzhu>莫半切，十四部。</duanzhu>
</t>

<wh>幬</wh>
<t>
<xushi>襌帳也。</xushi>
<duanzhu>襌、不重也。<pb n="362-2"/>古樂府。紅羅複斗帳。則帳多複者。〈召南〉抱衾與裯傳。禪被也。箋云：裯、牀帳也。按鄭謂裯爲？之叚借也。不言襌者，統辭也。釋訓曰「幬謂之帳。引伸爲覆幬。見《左傳》及〈中庸〉。〈中庸〉注曰：幬或作燾。</duanzhu>
<xushi>从巾，？聲。</xushi>
<duanzhu>直由切，三部。</duanzhu>
</t>

<wh>㡘</wh>
<t>
<xushi>帷也。</xushi>
<duanzhu>《釋名》曰：㡘，廉也。自障蔽爲廉恥也。戶㡘、施之於戶外也。按與〈竹部〉簾異物。㡘以布爲之。簾以竹爲之。</duanzhu>
<xushi>从巾。
<duanzhu>鄭云：帷以布爲之。</duanzhu>
<xushi>兼聲。</xushi>
<duanzhu>力鹽切，七部。</duanzhu>
</t>

<wh>帷</wh>
<t>
<xushi>在旁曰帷。</xushi>
<duanzhu>《周禮》〔注〕同。《釋名》曰：帷，圍也。所以自障圍也。</duanzhu>
<xushi>从巾，隹聲。</xushi>
<duanzhu>洧悲切，十五部。</duanzhu>
</t>

<wh><img src="359A-01">𠥛</img></wh>
<t>
<xushi>古文帷。</xushi>
<duanzhu>鍇曰「从匚象周帀。</duanzhu>
</t>

<wh>帳</wh>
<t>
<xushi>張也。</xushi>
<duanzhu>以曡韵爲訓。《釋名》曰：帳，張也。張施於牀上也。小帳曰斗帳。形如覆斗也。古亦借張字爲之。</duanzhu>
<xushi>从巾，長聲。</xushi>
<duanzhu>知諒切，十部。</duanzhu>
</t>

<wh>幕</wh>
<t>
<xushi>帷在上曰幕。</xushi>
<duanzhu>《周禮》〔注〕曰：在上曰幕。幕或在地。展陳於上。疏云：〈聘禮〉布幕。官陳幣。史展幣。皆於幕下。又賓入境至館皆展幕。是幕在地。展陳於上也。按大徐本此下有覆食案亦曰幕六字。葢淺人所增。</duanzhu>
<xushi>从巾，𦱤聲。</xushi>
<duanzhu>慕各切。五部。按《周禮》尙有幄帟字。鄭云：四合象宮室曰幄。王所居之帳也。帟、王在幕若幄中坐上承塵。皆以繒爲之。許無幄字者，〈木部〉有楃本〈巾車〉。帟則葢叚亦爲之。亦之言重也。其皆《周禮故書》與。</duanzhu>
</t>

<wh>㠲</wh>
<t>
<xushi>㡜裂也。</xushi>
<duanzhu>謂殘帛裂也。《急就篇》曰「㠲敝囊橐不直錢。《方言》「器破而未離、南楚之閒謂之𢻹。聲同義近。亦作？。</duanzhu>
<xushi>从巾，匕聲。</xushi>
<duanzhu>卑履切，十五部。</duanzhu>
</t>

<wh>㡜</wh>
<t>
<xushi>殘帛也。</xushi>
<duanzhu>《廣韵》曰：。㡜縷桃花。《類篇》曰「今時剪繒爲華者。按與碎音義略相近。</duanzhu>
<xushi>从巾，祭聲。</xushi>
<duanzhu>所例切，《廣韵》音雪。十五部。</duanzhu>
</t>

<wh>㡏</wh>
<t>
<xushi>正褍裂也。</xushi>
<duanzhu>褍各本作耑。今正。〈衣部〉曰「褍、衣正幅也。此謂帛之正褍。以別於上文㠲謂殘帛之裂。</duanzhu>
<xushi>从巾，兪聲。</xushi>
<duanzhu>山樞切，古音在四部。</duanzhu>
</t>

<wh>帖</wh>
<t>
<xushi>帛書署也。</xushi>
<duanzhu>〈木部〉曰「檢、書署也。木爲之謂之檢。帛爲之則謂之帖。皆謂幖題。今人所謂籤也。帛署必黏？。引伸爲帖服、爲帖妥。俗製貼字爲相附之義。製怗字爲安服之義。</duanzhu>
<xushi>从巾，占聲。</xushi>
<duanzhu>他叶切，七部。</duanzhu>
</t>

<wh>帙</wh>
<t>
<xushi>書衣也。</xushi>
<duanzhu>書衣謂用裹書者。亦謂之幒。陸德明𢰅《經典釋文》三十卷。合爲三袟。今人曰函。</duanzhu>
<xushi>从巾，失聲。</xushi>
<duanzhu>直質切，十二部。</duanzhu>
</t>

<wh><img src="359A-02">袠</img></wh>
<t>
<xushi>帙或从衣。</xushi>
</t>

<wh>㡐</wh>
<t>
<xushi>幡幟也。</xushi>
<duanzhu>幡幟、旛識之俗字也。古有旛無<pb n="363"/>幡。有識無幟。許書本作旛識。淺人易之。旛識者，旗有幅可爲表識。？之言箋也。箋謂表識。</duanzhu>
<xushi>从巾，𣦃聲。</xushi>
<duanzhu>則前切，十四部。</duanzhu>
</t>

<wh>幑</wh>
<t>
<xushi>幑識也。</xushi>
<duanzhu>三字一句。各本刪（⿰刂）幑字。識作幟。今正。</duanzhu>
<xushi>㠯絳帛。</xushi>
<duanzhu>句。</duanzhu>
<xushi>箸於背。</xushi>
<duanzhu>各本絳下衍幑字。誤移識上之幑於此也。今刪（⿰刂）。六月《詩》「識文鳥章。《鄭箋》「識幑識也。將帥以下衣皆箸焉。《周禮》司常。掌九旗之物名。各有屬以待國事。鄭注：屬謂幑識也。《大傳》謂之幑號。今城門僕射所被及亭長箸絳衣。皆其舊象。司常又曰「及國之大閱。贊司馬頒旗物。王建大常。諸矦建旗。孤卿建旜。大夫士建物。帥都建旗。州里建旟。縣（⿰県系）鄙建旐。道車載？。斿車載旌。皆畫其象焉。官府各象其事。州里各象其名。家各象其號。鄭？。幑識、旌旗之細也。〈士喪禮〉「爲銘各以其物。以？長半幅。赬末、長終幅。廣三寸、書名於末。此葢其制也。大閱禮象而爲之。兵凶事。若有死事者。則以相別也。《左傳》曰：揚幑者公徒也。杜注曰：幑、幑識也。《大傳》曰「殊幑號。鄭曰「幑號、旗之名也。覲禮曰「公矦伯子男皆就其旂而立。賈公彦云：此旂、鄭雖不解。鄭注〈夏官〉「仲夏辨號名。此表朝位之旂。與銘旌及在軍幑識同。皆以尺易仭小而爲之也。按古<pb n="363-1"/>朝覲軍禮皆有幑識。而幑各書作徽。容是叚借。識各書作幟。則是俗字。唐初釋元應曰「幟與識本無二音。若《毛詩》作織。則亦叚借字也。許書及杜注皆幑識也三字爲句。淺者皆刪（⿰刂）去一字不完。以絳帛者，用絳帛爲之。《周禮》「九旗之帛皆用絳。則其細亦皆用絳可知也。箸於背者，專謂軍禮象銘旌而爲之者。下文云若今救火衣。鄭注《周禮》云：今城門僕射所被及亭長箸絳衣。皆其舊象。葢此等皆箸於背以爲表識也。〈衣部〉卒下曰「衣有題識者。卽鄭所云亭長箸絳衣也。</duanzhu>
<xushi>从巾，微省聲。</xushi>
<duanzhu>許歸切，十五部。</duanzhu>
<xushi>《春秋傳》曰：掦幑者公徒。</xushi>
<duanzhu>昭公二十一年《左傳》文。按曰揚則旌旗而非箸背者。</duanzhu>
<xushi>若今救火衣然也。</xushi>
<duanzhu>此與箸於背相屬。</duanzhu>
</t>

<wh>幖</wh>
<t>
<xushi>？識也。</xushi>
<duanzhu>亦三字一句。各本作幟也二字。今正。通俗文曰「幑号曰幖。私記曰幟。《周禮》肆師。表？盛告絜。鄭注：故書表爲剽。剽表皆謂幑識也。按剽表皆叚借字。幖其本字也。凡物之幖識亦曰幑識。今字多作標牓。標行而幖廢矣。</duanzhu>
<xushi>从巾，𤐫聲。</xushi>
<duanzhu>方招切，二部。</duanzhu>
</t>

<wh>㠾</wh>
<t>
<xushi>幡也。</xushi>
<duanzhu>幡者，下文云書兒抵觚布也。與上文？下云幡幟迴別。許書㫃部旛下曰「旛，胡也。謂旗幅之下垂者。與幡各義。自俗書從便。旗旛字皆作幡。冣目曰「鳥蟲書所以書旛信也。今本亦改爲幡信。而此部？之幡識。鮮知其當作旛矣。？與幑幖伍。旌旗類也。㠾與幡同物。拭觚布也。《廣韵》繙字下云：繙㠾、亂取。此今義。非許義。</duanzhu>
<xushi>从巾，夗聲。</xushi>
<duanzhu>於袁切，十四部。</duanzhu>
</t>

<wh>幡</wh>
<t>
<xushi>書兒拭觚布也。</xushi>
<duanzhu>拭本作飾。淺人所改也。飾拭正俗字。許書有飾無拭。顔師古曰「觚者學書之牘。或以記事。削木爲之。其形或六面。或八面。皆可書。觚者，棱也。以有棱角。故謂之觚。卽孔子所歎也。按觚以學書或記事。若今書童及貿易人所用粉版。既書、可拭去？書。楊雄齎油素四尺。亦謂素之可拭者也。拭觚之布謂之幡。亦謂之㠾。反覆可用之意。</duanzhu>
<xushi>从巾，番聲。</xushi>
<duanzhu>甫煩切，十四部。</duanzhu>
</t>

<wh><img src="360A-01">𢃴</img></wh>
<t>
<xushi>刜也。</xushi>
<duanzhu>刜當作拂。字之誤也。刀部曰「刜，擊也。手部曰「拂、過擊也。過擊者，所過而擊箸。與拭之義近。上下文皆言拭。可證必當作拂矣。《玉篇》〔注〕作拂也。《廣韵》〔注〕作拂箸。</duanzhu>
<xushi>从巾，剌聲。</xushi>
<duanzhu>盧達切，十五部。</duanzhu>
</t>

<wh>㡨</wh>
<t>
<xushi>拭也。</xushi>
<duanzhu>其義少見。《字林》「幖㡨記。則音義同籤。</duanzhu>
<xushi>从巾，韱聲。</xushi>
<duanzhu>精廉切，七部。</duanzhu>
</t>

<wh>飾</wh>
<t>
<xushi>㕞也。</xushi>
<duanzhu>又部曰「㕞，飾也。二篆爲轉注：飾拭古今字。許有飾無拭。凡說解中拭字皆淺人改飾爲之。而彡下云：毛飾畫文也。聿下云：聿飾也。皆卽拭字。淺人不解而不之改。若㕞下云：飾也。則《五經文字》所據尙不誤。《周禮》司尊彝注云：涗酌者，挩飾勺而酌也。《釋文》作飾。今本作拭。實無二義。凡物去其塵垢卽所以增其光采。故㕞者飾之本義。而凡踵事增華皆謂之飾。則其引伸之義也。若席下云純飾、𤪌下云弁飾、縟下云緐采飾是也。凡許書之義例。依此求之。無不可得者。〈聘禮〉拭圭字今作拭。葢古經必作飾。鄭云：拭，淸也。此必經文作飾而以淸訓之。倘經本作拭又何用此注乎。〈釋詁〉云：拭，淸也。《爾雅》少古字。故往往與經典不合。古本當不作拭耳。《管子》輕重曰「桓公使八使者式璧而聘之。式者飾之叚借。</duanzhu>
<xushi>从巾、从人。</xushi>
<duanzhu>拭物者巾也。用巾者人也。</duanzhu>
<xushi>从？聲，讀若式。</xushi>
<duanzhu>賞隻切。按《廣韵》賞職切。與《唐韵》異。一部。飾篆各本皆在幠後幃前。此不知許因上文四篆言飾故𦂳承以飾篆。而誤移其次也。</duanzhu>
<xushi>一曰襐飾。</xushi>
<duanzhu>此別一義。〈衣部〉襐下曰「襐，飾也。《急就篇》曰「襐飾刻畫無等雙。漢平帝后傳曰「令孫建世子襐飾。將醫往問疾。顔注：襐飾、盛飾也。一曰<pb n="364"/>首飾。在兩耳後。刻鏤而爲之。《廣韵》曰：。襐、未筓冠者之首飾也。《玉篇》曰：首飾也。</duanzhu>
</t>

<wh>幝</wh>
<t>
<xushi>車敝皃。</xushi>
<duanzhu>敝各譌作弊。今正。皃、《釋文》引作也。〈小雅〉杕杜曰「檀車幝幝。傳曰「檀車、役車也。幝幝、敝貌。《釋文》曰：幝《韓詩》作𦅗。糸部曰「𦅗、偏緩也。○按古本當是巾敝皃。故从巾。《詩》以爲車敝字則其引伸之義也。《釋文》引《說文》「巾敝也。从巾單。今本《釋文》乃巾譌車。殊失陸意。</duanzhu>
<xushi>从巾，單聲。</xushi>
<duanzhu>昌善切，十四部。</duanzhu>
<xushi>《詩》曰：檀車幝幝。</xushi>
</t>

<wh>𢄐</wh>
<t>
<xushi>葢衣也。</xushi>
<duanzhu>覆葢物之衣也。法言。震風凌雨。然後知夏屋之爲帲？也。？卽𢄐之俗。《尙書大傳》「下㓝墨𢄐。《方言》「𢄐，巾也。與許義稍異。〈大雅〉：麻麥？？。〔傳〕曰：？？然茂盛也。按此亦引伸之義。謂徧覆於地也。</duanzhu>
<xushi>从巾，冡聲。</xushi>
<duanzhu>莫紅切，九部。</duanzhu>
</t>

<wh>幭</wh>
<t>
<xushi>葢幭也。</xushi>
<duanzhu>幭之言幎也。〈大雅〉淺幭〔傳〕曰：淺、虎皮淺毛也。幭、覆式也。按幭之本義不專爲覆軾。而覆軾其一端也。司馬彪、徐廣曰「乘輿車文虎伏軾。龍首衡軛。文虎伏軾卽經之淺幭。龍首衡軛卽經之金厄也。說詳《詩》經小學。《曲禮》素簚注：簚、覆笭也。《釋文》「簚、本又作幭。者正字。簚者叚借字也。《篇》、《韵》皆以帊幞釋幭。今義也。</duanzhu>
<xushi>从巾，蔑聲。</xushi>
<duanzhu>莫結切，十五部。</duanzhu>
<xushi>一曰襌被。</xushi>
<duanzhu>別一義。被、？衣也。</duanzhu>
</t>

<wh>幠</wh>
<t>
<xushi>覆也。</xushi>
<duanzhu>〈喪大記〉。幠用斂衾。〈釋詁〉「幠，大也。幠，有也。皆覆義之引伸也。投壷曰「無幠無敖。注曰：幠、敖皆慢也。又其引伸也。斯干以芋爲幠。</duanzhu>
<xushi>从巾，〾𣟒聲。</xushi>
<duanzhu>荒鳥切，五部。</duanzhu>
</t>

<wh>幃</wh>
<t>
<xushi>囊也。</xushi>
<duanzhu>〈離騷〉。蘇糞壤以充幃。王逸曰「幃謂之幐。幐、香囊也。按凡囊皆曰幃、曰幐。王依文爲說則謂之香囊耳。或曰《爾雅》婦人之褘亦作幃。是許所云幃也。今按此與《爾雅》之褘無渉。〈釋器〉曰：婦人之褘謂之縭。縭，緌也。郭云：卽今之香纓。女子既嫁之所著。示繫屬於人。義見《禮記》：攷〈士昏禮〉注曰：婦人十五許嫁。筓而禮之。因著纓。明有繫也。葢以五采爲之。其制未聞。內則。婦事舅姑衿纓。注曰：婦人有纓。示繫屬也。《詩》「親結其縭。毛云：縭、婦人之褘也。母戒女施衿結帨。孫炎釋《爾雅》婦人之褘云：帨巾也。禮之纓必以采繩。《詩》、《爾雅》之褘縭乃帨巾。其不相涉明甚。景純注非。許以囊釋幃。亦𣃔非釋器及《毛詩》之褘也。</duanzhu>
<xushi>从巾，韋聲。</xushi>
<duanzhu>許歸切，十五部。</duanzhu>
</t>

<wh>帣</wh>
<t>
<xushi>囊也。</xushi>
<duanzhu>《集韵》曰「囊有底曰帣。或借爲絭字。《史記》「淳于髡帣韝鞠𦜕。帣韝謂以韝約袖。糸部曰「絭、纕臂繩也。</duanzhu>
<xushi>今鹽官三斛<pb n="364-2"/>爲一帣。</xushi>
<duanzhu>舉漢時語證之。掊字下曰「今鹽官入水取鹽爲掊。皆漢時鹽法中語。</duanzhu>
<xushi>从巾，𢍏聲。</xushi>
<duanzhu>居倦切，十四部。</duanzhu>
</t>

<wh>帚</wh>
<t>
<xushi>所㠯糞也。</xushi>
<duanzhu>所㠯二字淺人刪（⿰刂）之，今補。糞當作？。〈土部〉曰「？、埽除也。不言埽言？者，？亦埽也。《曲禮》言糞。〈少儀〉曰：氾埽曰埽。埽度前曰拚。拚卽？之叚借字。？與埽對文則二。散文則一。帚亦謂之鬣。</duanzhu>
<xushi>从又持巾埽？內。</xushi>
<duanzhu><seal_script>冂</seal_script>舊作冖。非。今按當作郊<seal_script>冂</seal_script>字。音扃。介也。凡埽除以潔淸介內。持巾者，埽之事。昉於拂拭。因巾可拭物。乃用？芀黍？爲帚拂地矣。合三字會意。支手切，三部。</duanzhu>
<xushi>古者，少康初作箕帚秫酒。</xushi>
<duanzhu>《太平御覽》云：《世本》曰「少康作箕帚。又云：《世本》曰「儀狄始作酒醪。變五味。少康作秫酒。按許酒下亦曰「古者，儀狄作酒醪。杜康作秫酒。</duanzhu>
<xushi>少康、杜康也。葬長垣。</xushi>
<duanzhu>嫌少康卽夏少康。故釋之。《文𨕖》注引王著與杜康絕交書曰「康字仲寧。或云黃帝時宰人。號酒泉太守。按此葢以文爲戲之言。未可爲典要。</duanzhu>
</t>

<wh>席</wh>
<t>
<xushi>藉也。</xushi>
<duanzhu>此以曡韵爲訓。戶護、門聞之例也。藉本祭藉。引伸爲凡藉之偁。〈竹部〉曰「竹席曰筵。實通偁耳。</duanzhu>
<xushi>禮。</xushi>
<duanzhu>謂周官經。</duanzhu>
<xushi>天子<pb n="364-3"/>諸矦席有？繡純飾。</xushi>
<duanzhu>此約《周禮》司几筵之文。莞筵紛純。次席？純。鄭司農云：粉讀爲和粉之粉。謂白繡也。純，緣也。後鄭云：斧謂之？。其繡白黑采。</duanzhu>
<xushi>从巾。
<duanzhu>其方幅如巾也。</duanzhu>
<xushi>庶省聲。</xushi>
<duanzhu>此形聲。非會意。祥易切，古音在五部。</duanzhu>
</t>

<wh>𠩛</wh>
<t>
<xushi>古文席。从石省。</xushi>
<duanzhu>下象形。上从石省聲。</duanzhu>
</t>

<wh>幐</wh>
<t>
<xushi>囊也。</xushi>
<duanzhu>〈離騷〉。蘇糞壤以充幃。王注：幃謂幐。幐、香囊也。按凡囊皆曰幐。王望文爲說耳。《玉篇》曰：兩頭有物謂之幐擔。《廣韵》曰：。囊可帶者。或借縢爲之。</duanzhu>
<xushi>从巾，朕聲。</xushi>
<duanzhu>徒登切，六部。</duanzhu>
</t>

<wh><img src="361A-01">𢅯</img></wh>
<t>
<xushi>㠯囊盛穀大滿而裂也。</xushi>
<duanzhu>？之言璺也。璺者，隙也。《玉篇》曰：又弓筋起。</duanzhu>
<xushi>从巾，奮聲。</xushi>
<duanzhu>方吻切，十三部。</duanzhu>
</t>

<wh>㡒</wh>
<t>
<xushi>載米？也。</xushi>
<duanzhu>宁部曰「？，㡒也。所以盛米也。二字相轉注：</duanzhu>
<xushi>从巾。
<duanzhu>葢其體方。</duanzhu>
<xushi>盾聲。讀若易屯卦之屯。</xushi>
<duanzhu>陟倫切，十三部。</duanzhu>
</t>

<wh>㠷</wh>
<t>
<xushi>蒲席？也。</xushi>
<duanzhu>甾部曰「？者，㠷也。楊雄以爲蒲器。然則？與㠷一物也。</duanzhu>
<xushi>从巾，及聲，讀若蛤。</xushi>
<duanzhu>古沓切，七部。</duanzhu>
</t>

<wh>幩</wh>
<t>
<xushi>馬纏鑣扇汗也。</xushi>
<duanzhu>〈衞風〉〈碩人〉曰「朱幩儦儦。傳曰「幩，飾也。人君以朱纏鑣扇汗。<pb n="365"/>且以爲飾。儦儦、盛皃。〈金部〉曰「鑣者，馬銜也。以朱㡜縷纏馬銜之上而垂之。可以因風扇汗。故謂之扇汗。亦名排沬。以其用㡜也。故从巾。</duanzhu>
<xushi>从巾，賁聲。</xushi>
<duanzhu>符分切，十三部。</duanzhu>
<xushi>《詩》曰：朱幩儦儦。</xushi>
<duanzhu>儦儦各本及《詩》經皆作鑣鑣。今依《玉篇》〈人部〉訂。希馮所據《詩》不誤。孔沖遠正義巳誤矣。○按《廣雅》亦曰「鑣鑣，盛也。則不必改。</duanzhu>
</t>

<wh><img src="361B-01">㡪</img></wh>
<t>
<xushi>𡎰地也。</xushi>
<duanzhu>也字今補。〈土部〉曰「墀者，涂地也。然則？地卽涂地也。《漢書》〈楊雄傳〉曰「？人亡則匠石輟斤而不敢妄斲。服虔曰「㡪、古之善塗墍者。施廣領大袖以仰塗。而領袖不污。按服注不言涂地。然仰涂如此其善。則涂地更可知矣。㡪人卽《莊子》郢人。</duanzhu>
<xushi>㠯巾？之。从巾。</xushi>
<duanzhu>說从巾之意也。？葢卽手部捪字。今之抆字。捪者，撫也。涂地以巾。按而摩之。如今之擦漆。故其字从巾。巾？《廣韵》作巾捫。《集韵》作巾撋。</duanzhu>
<xushi>？聲。讀若水溫㬮。</xushi>
<duanzhu>？聲各本作夒聲。篆體各本皆誤作？。今正。按許讀如㬮。大徐據《唐韵》乃昆切。《玉篇》奴昆切。葢古溫㬮之㬮讀乃昆切。《玉篇》、曹憲《廣雅》音、《廣韵》又乃回奴回切。則乃昆之轉。脂文之合。《廣韵》又奴案切。則依《說文》㬮字今音。《莊子》《釋文》引《漢書音義》音溫。（一本作混）與乃昆一音相近。韋昭乃回反。則乃回一音之所本也。乃昆之音因於？聲。？者古文婚字。見女部。車部？以爲聲。亦讀若閔。然則此爲？聲。而非？聲明甚。？在尤幽部。轉入蕭宵肴豪部。𣃔不得反以乃昆也。顧？孰？生。《說文》及《漢書》？乃譌？。賴可據音以證其形。而師古注《漢書》妄云乃高反。是其形終古不可正矣。今《漢書》字竟作？。《莊子》《釋文》竟作懮。莫能諟正。近盧召弓重刻《莊子》音義。又改音溫作音鐃。可不急辨其非哉。乃昆之音可爲乃回。而𣃔不可爲乃高。斯聲音自然之理。學者所當究心也。十三部。○又按《廣韵》《集韵》六豪內皆無？乃高切之語。且師古明云？、抆拭也。故謂塗者爲㡪人。其語故依傍《說文》及《漢書音義》：其音必同《漢書音義》：𣃔不自造乃高一反先於乃回一反也。葢師古之後字誤作獿。而後有妄改顔注者耳。</duanzhu>
<xushi>一曰箸也。</xushi>
<duanzhu>箸直略反。此別一義。</duanzhu>
</t>

<wh>帑</wh>
<t>
<xushi>金幣所藏也。</xushi>
<duanzhu>此與府庫廥等一律。帑讀如奴。帑之言囊也。以幣帛所藏。故从巾。</duanzhu>
<xushi>从巾，奴聲。</xushi>
<duanzhu>乃都切。五部。〈小雅〉常棣〔傳〕曰：帑，子也。此叚帑爲奴。《周禮》曰：其奴男子入於罪隷。女子入於舂稾。本謂罪人<pb n="365-2"/>之子孫爲奴。引伸之則凡子孫皆可偁奴。又叚帑爲之。鳥尾曰帑。亦其意也。今音帑藏他朗切。以別於於妻帑乃都切。</duanzhu>
</t>

<wh>布</wh>
<t>
<xushi>枲織也。</xushi>
<duanzhu>其艸曰枲、曰萉。析其皮曰林、曰木。屋下治之曰麻。緝而績之曰綫、曰縷、曰纑。織而成之曰布。布之屬曰紨、曰？、曰絟、曰緦、曰緆、曰緰貲、曰㡉、曰幏。古者，無今之木綿布。但有麻布及葛布而巳。引伸之凡散之曰布。取義於可卷舒也。外府注曰：布，泉也。其藏曰泉。其行曰布。泉者今之錢也。〈衞風〉：抱布貿絲。〔傳〕曰：布，幣也。箋云：幣者所以貿買物也。此幣爲凡貨之偁。布帛金錢皆是也。</duanzhu>
<xushi>从巾，父聲。</xushi>
<duanzhu>博故切。五部。隷變作布。</duanzhu>
</t>

<wh>幏</wh>
<t>
<xushi>南郡蠻夷賨布也。</xushi>
<duanzhu>貝部曰「賨者，南蠻賦也。《文𨕖》〈魏都賦〉注引《風俗通》曰：？瓠之後。輸布一匹。小口二丈。（《後漢書》少小口二字）是爲賨布。廩君之巴氏出幏布八丈。（《後漢書》云八丈二尺）幏亦賨也。故統謂之賨布。</duanzhu>
<xushi>从巾，家聲。</xushi>
<duanzhu>古訝切，古音在五部。</duanzhu>
</t>

<wh>㡉</wh>
<t>
<xushi>㡉布也。</xushi>
<duanzhu>各本刪（⿰刂）㡉字，今補。布名也。</duanzhu>
<xushi>出東萊。</xushi>
<duanzhu>〈地理志〉、〈郡國志〉東萊郡皆有㡉縣（⿰県系）。葢以布得名也。㡉縣（⿰県系）故城在今山東登州府黃縣（⿰県系）南百二十里。○按《廣韵》：㡉、布名。？。縣（⿰県系）名。在東萊。《集韵》亦云：？、縣（⿰県系）名。㡉、布名。出東萊？縣（⿰県系）。而魏地形志、晉〈地理志〉皆作惤縣（⿰県系）。字从小。今本〈郡國志〉亦从小。未能是正。</duanzhu>
<xushi>从巾，弦聲。</xushi>
<duanzhu>胡田切。十二部。師古音堅。</duanzhu>
</t>

<wh>㡔</wh>
<t>
<xushi>䰍布也。</xushi>
<duanzhu>䰍者，桼也。《廣韵》、《集韵》十遇作髮巾。</duanzhu>
<xushi>一曰車衡上衣。</xushi>
<duanzhu>衡上各本誤倒。今依小徐及《廣韵》、《玉篇》、《集韵》、《類篇》訂。《廣韵》曰：。㡔、轅上絲。</duanzhu>
<xushi>从巾，敄聲，讀若頊。</xushi>
<duanzhu>莫十切。三部。按此字《集韵》六引皆不云出《說文》。</duanzhu>
</t>

<wh>幦</wh>
<t>
<xushi>䰍布也。</xushi>
<duanzhu>〈既夕禮〉〈玉藻〉、〈少儀〉鄭注、《公羊傳》昭卄五年何注皆曰「幦、覆笭也。按車覆笭與車笭是二事。車笭者，《周禮》之蔽。《毛詩》、《爾雅》之笰。《說文》之篚。鄭曰「車旁禦風塵者也。覆笭者，《禮經》、《周禮》、《禮記》、《公羊傳》之幦。〈大雅〉、《曲禮》之幭。今《周禮》之幎。葢乎軾上者也。以禦旁之名名之也。車笭多以竹。故字从竹。覆笭不用竹、用皮。〈巾車〉曰「王喪之車。犬𧜀、鹿淺𧜀、然𧜀、豻𧜀。各用其皮也。〈大雅〉之淺幭、虎皮也。與〈玉藻〉之羔幦、鹿幦皆諸矦大夫士之吉禮也。《曲禮》之素幭卽〈士喪禮〉之白狗幦。大夫士之凶禮也。然則車覆笭古無用桼布者。許以䰍布釋幦。幦之本義也。經典用爲車覆笭之字也。</duanzhu>
<xushi>从巾，辟聲。</xushi>
<duanzhu>莫狄切，十六部。</duanzhu>
<xushi>《周禮》曰：駹車犬幦。</xushi>
<duanzhu>〈巾車〉職文。按〈巾車〉云：木車犬𧜀。素車犬𧜀。駹車然𧜀。葢許一時筆誤。如或簸或舀之比。𧜀幦不同。葢故書今書之異。車覆笭之字當是幭爲正字。上文云葢幭是也。幦爲叚借字。〈大雅〉〔毛傳〕曰：幭覆軾。然則幦者主謂軾覆。《輿服志》曰：文虎伏軾。經之淺幦也。士喪《禮記》曰：古文幦爲幂。又可證禮古文不作幦。</duanzhu>
</t>

<wh>㡇</wh>
<t>
<xushi>領耑也。从巾，耴聲。</xushi>
<duanzhu>陟葉切。八部。按此篆與㡄篆同義。《篇》、《韵》皆有㡇無㡄。《集韵》乃兼有之。葢此書當刪（⿰刂）㡄。而存㡇於㡄處。</duanzhu>
</t>
<variants>文六十二，重八。</variants>

<wh>巿</wh>
<t>
<xushi>韠也。</xushi>
<duanzhu>韋部曰「韠，韍也。二字相轉注也。鄭曰「韠之言蔽也。韍之言亦蔽也。祭服偁韍。玄端服偁韠。</duanzhu>
<xushi>上古衣蔽前而巳。巿㠯象之。</xushi>
<duanzhu>鄭注禮曰「古者，佃漁而食之。衣其皮。先知蔽前。後知蔽後。王易之以布帛。而獨存其蔽前者。不忘本也。</duanzhu>
<xushi>天子朱巿。諸矦赤巿。卿大夫蔥衡。</xushi>
<duanzhu>卿大<pb n="366-1"/>夫下當有赤巿二字。奪文也。斯干箋云：芾、天子純朱。諸矦黃朱。采芑傳曰「芾、黃朱芾也。鄭注易云：朱深於赤。則黃朱爲赤也。乾鑿度曰「困九五。文王爲紂三公。故言困於赤紱。至於九二。周將王。故言朱紱方來。引孔子曰「天子三公九卿朱紱。諸矦赤紱。〈玉藻〉曰：一命縕韍幽衡。再命赤韍幽衡。三命赤韍蔥衡。鄭注：縕、赤黃之閒色。所謂韎也。衡、佩玉之衡也。（同珩）幽讀爲黝。黑謂之黝。靑謂之蔥。《周禮》「公矦伯之卿三命。其大夫再命。其士一命。子男之卿再命。其大夫一命。其士不命。按云赤巿蔥衡者，以別於再命之赤巿也。</duanzhu>
<xushi>从巾，象連帶之形。</xushi>
<duanzhu>謂一也。〈玉藻〉云：頸五寸。肩革帶博二寸。鄭曰「頸五寸亦謂廣也。頸中央。肩兩角。皆上接革帶以繫之。肩與革帶廣同。分勿切，十五部。</duanzhu>
<xushi>凡巿之屬皆从巿。</xushi>
</t>

<wh>韍</wh>
<t>
<xushi>篆文巿。从韋、从犮。</xushi>
<duanzhu>犮聲也。此爲篆文。則知巿爲古文也。先古文後小篆。此亦二部之例。以有从巿之？。故以巿爲部首。而韍次之。假令無从巿之字。則以韍入韋。而以巿次之。</duanzhu>
<xushi>俗作紱。</xushi>
<duanzhu>疑當出一篆而注之。按經傳或借黻爲韍。如〈明堂位〉注曰：韍或作黻是也。或借芾爲之。如《詩》𠊱<pb n="366-2"/>人、斯干、采菽是也。或借沛爲之。如易豐其沛一作芾、鄭云蔽厀是也。芾與沛葢本用古文作巿。而後人改之。或借茀爲之。如《詩》、《釋文》所載及李善所引《詩》皆是也。或作紱。如今《周易》乾鑿度朱紱、赤紱是也。《倉頡篇》曰「紱，綬也。韍佩廢而存其係縌。秦乃以采組連結於縌。光明章表。轉相結受。故謂之綬。亦謂之紱。糸部曰「綬、韍維也。然則韍廢而綬乃出。韍字廢而紱字乃出。</duanzhu>
</t>

<wh><img src="363A-01">𢂷</img></wh>
<t>
<xushi>士無巿有𢂷。</xushi>
<duanzhu>大夫以上祭服用玄冕爵弁服。其韠曰韍。士與君祭之服用爵弁服。其韠曰𢂷。不曰韍。故曰士無韍有𢂷也。〈玉藻〉之縕韍卽韎韐。則非不可偁韍也。</duanzhu>
<xushi>制如？。缺四角。</xushi>
<duanzhu>〈玉藻〉曰：韠、天子直四角。直無圜殺也。公矦前後方。殺四角使之方。變於天子也。所殺者去上下各五寸。大夫前方後挫角。圜其上角。變於君也。韠以下爲前。以上爲後。士前後正。士賤。與君同不嫌也。正、直方之閒語也。天子之士則直。諸矦之士則方。按許云韐缺四角者。正謂如公矦殺四角使之方也。所謂殺四角使之方者。合上下成八角之形。方之言柧也。正義云：既殺而補之使方。非是。云如？者。古？之制葢八角。故〈木部〉椑下云圜？也。可以見？之有<pb n="366-3"/>棱而不正圜也。韠之制。下廣二尺。上廣一尺。長三尺。韐之制。則大體圜而八角。故毛公云：韐所以代韠也。士冠禮注云：韐之制似韠。許云士無韍有韐。葢其制不同。惟缺四角者略同諸矦大夫之韠耳。</duanzhu>
<xushi>爵弁服。</xushi>
<duanzhu>見士冠禮。</duanzhu>
<xushi>其色韎。</xushi>
<duanzhu>韋部曰「茅蒐染韋。一入曰韎。瞻彼洛矣傳曰「韎韐者，茅蒐染韋。一入曰韎。（句）韐所以代韠也。箋云：韎者，茅蒐染也。茅蒐韎聲也。韐、祭服之韠。合韋爲之。士冠禮注曰：韎韐、溫韍也。合韋爲之。士染以茅蒐。因以名焉。今齊人名蒨爲韎。（句）韐之制似韠。按凡言韎韐者。韐謂其物。韎謂其色。故〈士喪禮〉設韐帶。不連韎緇言。自六朝人不知韎韐二字可分析。《詩》傳、《鄭箋》、禮注、鄭志皆譌亂不可讀矣。</duanzhu>
<xushi>賤不得與裳同。</xushi>
<duanzhu>〈士喪禮〉曰「爵弁服。纁裳純衣。緇帶韎韐。纁、淺絳也。三入爲纁。韎則茅蒐一入而巳。不與裳同色也。凡韠同裳色。上文云：天子朱巿。諸矦赤巿。卿大夫赤巿蔥衡。葢天子朱裳。諸矦卿大夫赤裳。士賤則裳韠色不同。若皮弁服素韠。則士亦與裳同色也。此下鉉（⿰釒𤣥）本有司農曰裳纁色六字。恐是淺人增注：司農者不詳其何人。許自賈侍中而外無舉官者。</duanzhu>
<xushi>从巿。
<duanzhu>亦巿也。故从巿。</duanzhu>
<xushi>合<pb n="367"/>聲。</xushi>
<duanzhu>鄭云：合韋爲之。則形聲可兼會意。古洽切，七部。</duanzhu>
</t>

<wh>韐</wh>
<t>
<xushi>𢂷或从韋。</xushi>
<duanzhu>按經典有韐無？。韐行？廢矣。</duanzhu>
</t>
<variants>文二，重二。</variants>

<wh>帛</wh>
<t>
<xushi>繒也。</xushi>
<duanzhu>糸部曰「繒，帛也。〈聘禮〉、〈大宗伯〉注皆云：帛、今之璧色繒也。</duanzhu>
<xushi>从巾，白聲。</xushi>
<duanzhu>旁陌切，古音在五部。</duanzhu>
<xushi>凡帛之屬皆从帛。</xushi>
</t>

<wh>錦</wh>
<t>
<xushi>襄邑織文也。</xushi>
<duanzhu>漢〈地理志〉、〈郡國志〉陳畱郡屬縣（⿰県系）有襄邑。今河南歸德府睢州治卽故縣（⿰県系）地。〈地理志〉云：縣（⿰県系）有服官。李善引陳畱記云：襄邑渙水出其南。睢水經其北。傳云：睢渙之閒出文章。故其黼黻絺繡。日月華蟲。以奉宗廟御服焉。司馬彪《輿服志》云：襄邑歲獻織成虎文。按許以漢法釋古。謂若今之襄邑織文卽經典之錦文也。《毛傳》「貝、（逗）錦文也。〈禹貢〉「厥匪織貝。鄭注云：貝、錦名也。凡爲織者。先染其絲。乃織之。則成文矣。《禮記》云：士不衣織。</duanzhu>
<xushi>从帛，金聲。</xushi>
<duanzhu>居飮切，七部。</duanzhu>
</t>
<variants>文二。</variants>

<wh>白</wh>
<t>
<xushi>西方色也。侌用事。物色白。从入合二。</xushi>
<duanzhu>出者陽也。入者陰也。故从入。</duanzhu>
<xushi>二、侌數。</xushi>
<duanzhu>說从二之恉。旁陌切，古音在五部。</duanzhu>
<xushi>凡白之屬皆从白。</xushi>
</t>

<wh><img src="363B-01">𦣺</img></wh>
<t>
<xushi>古文白。</xushi>
</t>

<wh>皎</wh>
<t>
<xushi>月之白也。</xushi>
<duanzhu>上文云：物色白。不一其物則不一其白。故皆爲分別之䛐。</duanzhu>
<xushi>从白，交聲。</xushi>
<duanzhu>古了切，二部。</duanzhu>
<xushi>《詩》曰：月出皎兮。</xushi>
<duanzhu>〈陳風〉月出文。傳曰「皎、月光也。箋云：喻婦人有美色之白皙。</duanzhu>
</t>

<wh>皢</wh>
<t>
<xushi>日之白也。</xushi>
<duanzhu>先月後日者，月陰日陽。月之白其正色也。</duanzhu>
<xushi>从白，堯聲。</xushi>
<duanzhu>呼鳥切，二部。</duanzhu>
</t>

<wh>皙</wh>
<t>
<xushi>人色白也。</xushi>
<duanzhu>鄘風。揚且之皙也。傳曰「晳、白晳也。</duanzhu>
<xushi>从白，析聲。</xushi>
<duanzhu>今字皆省作晳。非也。先擊切，十六部。</duanzhu>
</t>

<wh>皤</wh>
<t>
<xushi>老人白也。</xushi>
<duanzhu>易《釋文》、《文𨕖》兩都賦注皆作老人皃。非是。老人之色白與少壯之白晳不同。故以次於晳。兩都賦曰「皤皤國老。《周易》「賁六四。賁如皤如。引伸爲凡白素之偁也。</duanzhu>
<xushi>从白，番聲。</xushi>
<duanzhu>薄波切。古音在十四部。白蒿曰？。是其理也。</duanzhu>
<xushi>易曰「賁如皤如。</xushi>
</t>

<wh><img src="363B-02">𩕏</img></wh>
<t>
<xushi>皤或从頁。</xushi>
<duanzhu>然則白髮亦偁皤。</duanzhu>
</t>

<wh>㿥</wh>
<t>
<xushi>鳥<pb n="367-2"/>之白也。</xushi>
<duanzhu>〈景福殿賦〉曰「㿥㿥白鳥。李善曰「㿥與翯音義同。</duanzhu>
<xushi>从白，隺聲。</xushi>
<duanzhu>胡沃切，古音在二部。</duanzhu>
</t>

<wh>皚</wh>
<t>
<xushi>霜雪之白也。</xushi>
<duanzhu>辭賦家多用皚皚字。</duanzhu>
<xushi>从白，豈聲。</xushi>
<duanzhu>五來切，古音在十五部。</duanzhu>
</t>

<wh>皅</wh>
<t>
<xushi>艸𦾓之白也。</xushi>
<duanzhu>葩字从此。《靈樞經》曰「紛紛皅皅。終而復始。紛紛皅皅、葢言多也。</duanzhu>
<xushi>从白，巴聲。</xushi>
<duanzhu>普巴切，古音在五部。</duanzhu>
</t>

<wh>皦</wh>
<t>
<xushi>玉石之白也。</xushi>
<duanzhu>〈王風〉「有如皦日。傳曰「皦，白也。按此叚皦爲皢也。《論語》「皦如也。何曰「言樂之音節分明也。此其引伸之義也。</duanzhu>
<xushi>从白，敫聲。</xushi>
<duanzhu>古了切，二部。</duanzhu>
</t>

<wh>𡭴</wh>
<t>
<xushi>際見之白也。</xushi>
<duanzhu>際者，壁會也。壁會者，隙也。見讀如現。壁隙之光一綫而巳。故从二小。</duanzhu>
<xushi>从白，上下小見。</xushi>
<duanzhu>會意。起戟切，古音在五部。</duanzhu>
</t>

<wh>皛</wh>
<t>
<xushi>顯也。</xushi>
<duanzhu>顯當作㬎。顯、頭明飾也。㬎、衆明也。顯行而㬎廢矣。許云古文以㬎爲顯。則小篆以顯爲㬎久矣。《倉頡篇》曰「皛，明也。按〈蜀都賦〉「皛貙氓於葽艸。貙氓、貙人也。江漢有貙人。能化爲虎。然則皛者，謂顯其形也。李善云當爲拍。誤。</duanzhu>
<xushi>通白曰皛。</xushi>
<duanzhu>四字依李善注陶淵明赴假還江陵《詩》引補。</duanzhu>
<xushi>从三白。</xushi>
<duanzhu>會意。</duanzhu>
<xushi>讀若皎。</xushi>
<duanzhu>烏皎切，二部。</duanzhu>
</t>
<variants>文十一，重二。</variants>

<wh>㡀</wh>
<t>
<xushi>敗衣也。</xushi>
<duanzhu>此敗衣正字。自敝專行而㡀廢矣。</duanzhu>
<xushi>从巾，象衣敗之形。</xushi>
<duanzhu>毗際切，十五部。</duanzhu>
<xushi>凡㡀之屬皆从㡀。</xushi>
</t>

<wh>敝</wh>
<t>
<xushi>帗也。</xushi>
<duanzhu>帗者，一幅巾也。</duanzhu>
<xushi>一曰敗衣。</xushi>
<duanzhu>引伸爲凡敗之偁。</duanzhu>
<xushi>从㡀、从攴。</xushi>
<duanzhu>會意。</duanzhu>
<xushi>㡀亦聲。</xushi>
<duanzhu>毗祭切，十五部。</duanzhu>
</t>
<variants>文二。</variants>

<wh>黹</wh>
<t>
<xushi>箴縷所紩衣也。</xushi>
<duanzhu>箴當作鍼。箴所以綴衣。鍼所以縫也。紩，縫也。縷，綫也。絲亦可爲綫矣。以鍼貫縷紩衣曰黹。〈釋言〉曰「黹，紩也。臯陶謨曰「絺繡。鄭本作希。注曰：希讀爲黹。黹，紩也。《周禮》司服希冕。鄭注引書希繡。又云：希讀爲黹。或作絺。字之誤也。今本《周禮》〔注〕疏傳寫倒亂。今俗語云鍼黹是此字。按許多云希聲而無希篆。疑希者古文黹也。从巾。上象繡形。</duanzhu>
<xushi>从㡀、丵省。象刺文也。</xushi>
<duanzhu>《韵會》有此四字。丵者，叢生艸也。鍼縷之多象之。陟几切，十五部。</duanzhu>
<xushi>凡黹之屬皆从黹。</xushi>
</t>

<wh><img src="364B-01">𪓐</img></wh>
<t>
<xushi>會五采鮮皃。</xushi>
<duanzhu>本作合五采鮮色。今依廣䪨、《韵會》訂。〈曹風〉蜉蝣曰「衣裳楚楚。傳曰「楚楚、鮮明皃。許所本也。𪓐其正字。楚其叚借字也。葢三家《詩》有作𪓐𪓐者。如毛革、韓𦑜之比。</duanzhu>
<xushi>从黹，虘聲。</xushi>
<duanzhu>創舉切，五部。</duanzhu>
<xushi>《詩》曰：衣裳𪓐𪓐。</xushi>
</t>

<wh>黼</wh>
<t>
<xushi>白與黑相次文。</xushi>
<duanzhu>〈攷工記〉文。鄭曰「文章黼黻繡五者。言刺繡采所用也。繡以爲裳。</duanzhu>
<xushi>从黹，甫聲。</xushi>
<duanzhu>方榘切，五部。</duanzhu>
</t>

<wh>黻</wh>
<t>
<xushi>黑與靑相次文。</xushi>
<duanzhu>〈攷工記〉文。</duanzhu>
<xushi>从黹，犮聲。</xushi>
<duanzhu>分勿切，十五部。</duanzhu>
</t>

<wh><img src="364B-02">𪓌</img></wh>
<t>
<xushi>會五采繒也。</xushi>
<duanzhu>也本作色。今依《廣韵》訂。五采繒者，五采帛也。大人賦。綷雲葢。如淳云：葢有五色也。〈吳都賦〉：孔雀綷羽以翱翔。按綷者，或𪓌字。</duanzhu>
<xushi>从黹，卒聲。</xushi>
<duanzhu>各本作綷省聲。今正。子對切，十五部。</duanzhu>
</t>

<wh>黺</wh>
<t>
<xushi>袞衣山龍華蟲黺畫粉也。</xushi>
<duanzhu>〈皋陶謨〉曰：日、月、星、辰、山龍、蕐蟲作繪。宗𢑴（⿳彑⿰米糸大）、藻、火、粉米、黼、黻絺繡。鄭注云：畫者爲繪。刺者爲繡。繡與繪各有六。衣用繪。裳用繡。許書繪下云：會五采繡也。藻作璪。粉作黺。米作䋛。鄭粉米爲一事。許黺䋛爲二事。鄭說粉米爲繡。許說黺爲畫紛。䋛爲繡文如聚米。葢許時鄭說未出。許以說黺系諸衞宏。但今缺有閒矣。且《尙書》山龍華蟲不與粉相屬。許書恐轉寫有奪誤。畫粉葢何晏賦所謂分閒布白。</duanzhu>
<xushi>从黹，分聲。</xushi>
<duanzhu>各本作从粉省。今正。方吻切，十三部。</duanzhu>
<xushi>衞宏說。</xushi>
<duanzhu>衞宏、治《古文尙書》者。</duanzhu>
</t>
<variants>文六。</variants>
<count>五十六部，文七百一十四，重百一十五，凡八千六百四十七字。</count>
<jiaodui>歸安嚴元照校字</jiaodui>

<title n="juan-tail">說文解字七篇下</title>