
<檔 ="swjz01-01.xml">
<title n="juan-head" id="v08">說文解字第四篇下</title>
<author>金壇段玉裁注</author>

<wh>𠦒</wh>
<t>
<xushi>箕屬。所㠯推糞之器也。</xushi>
<duanzhu>糞各本作弃。今依《篇》、《韵》正。推糞者，推而除之也。</duanzhu>
<xushi>象形。</xushi>
<duanzhu>此物有柄。中直象柄。上象其有所盛。持柄迫地推而前。可去穢。納於其中。箕則無柄。而受穢一也。故曰箕屬北潘切。十四部。按《篇》、《韵》皆音畢（）。此古今音不同也。</duanzhu>
<xushi>凡𠦒之屬皆从𠦒。官溥說。</xushi>
<duanzhu>官溥者，博採通人之一也。</duanzhu>
</t>

<wh>畢（）</wh>
<t>
<xushi>田网也。</xushi>
<duanzhu>謂田獵之网也。必云田者，以其字從田也。〈小雅〉〔毛傳〕曰「畢（）所以掩兔也。〈月令〉注曰「罔小而柄長謂之畢（）。按鴛鴦傳云：畢（）掩而羅之。然則不獨掩兔。亦可掩鳥。皆以上覆下也。畢（）星主弋獵。故曰畢（）。亦曰䍐車。許於率下曰「捕鳥畢（）也。此非別有一畢（）。亦是掩物之网。〈特牲饋食禮〉助載鼎實之噐象之亦曰畢（）。此則用以上載爲異。</duanzhu>
<xushi>从田。
<duanzhu>各本無此二字。依《韵㑹》補。</duanzhu>
<xushi>从𠦒象形。</xushi>
<duanzhu>謂以𠦒象畢（）形也。柄長而中可受。畢（）與𠦒同。故取𠦒象形。各本作象畢（）形微也。有誤。今正。</duanzhu>
<xushi>或曰田聲。</xushi>
<duanzhu>上云從田𠦒㑹意而象其形。則非形聲也。或曰田聲。田與畢（）古音同在十二部也。各本田誤甶。鉉曰「甶音拂。此大誤也。畢（）卑吉切。畢（）之言蔽也。攴部曰「㪤，盡也。今盡義通作畢（）。</duanzhu>
</t>

<wh>糞</wh>
<t>
<xushi>棄除也。</xushi>
<duanzhu>按棄亦糞之誤。亦複舉字之未刪（⿰刂）者。糞方是除。非棄也。與〈土部〉？音義皆略同。《禮記》作糞。亦作𢹔。亦作拚。《曲禮》曰「凡爲長者糞之禮。〈少儀〉曰「氾埽曰埽。埽席前曰拚。老子曰「天下有道。卻走馬以糞。謂用走馬佗棄糞除之物也。《左傳》「小人糞除先人之敝廬。許意？用帚。故曰埽除。糞用𠦒。故但曰除。古謂除穢曰糞。今人直謂穢曰糞。此古義今義之別也。凡糞田多用所除之穢爲之。故曰糞。</duanzhu>
<xushi>从<seal_script>𠬞</seal_script>推𠦒糞釆也。</xushi>
<duanzhu>合三字㑹意。方問切，古音在十四部。</duanzhu>
<xushi>官溥說佀米而非米者矢字。</xushi>
<duanzhu>此偁官說釋篆上體。釆佀米非米乃矢字。故廾推𠦒除之也。矢、〈艸部〉作𦳊。云糞也。謂糞除之物爲糞。謂𦳊爲矢。自許已然矣。諸書多假矢。如亷藺傳頃之三遺矢是也。許書說解中多隨俗用字。</duanzhu>
</t>

<wh><img src="158A-01">棄（⿱㐬果）</img></wh>
<t>
<xushi>捐也。</xushi>
<duanzhu>手部曰「捐，棄也。</duanzhu>
<xushi>从<seal_script>𠬞</seal_script>推𠦒棄也。</xushi>
<duanzhu>竦手推𠦒而捐之也。</duanzhu>
<xushi>从㐬，㐬逆子也。</xushi>
<duanzhu>既以<seal_script>𠬞</seal_script>𠦒㑹意。又加㐬以箸之。㐬者，不孝子。人所棄也。棄、詰利切，十五部。</duanzhu>
</t>

<wh><img src="158B-01">弃</img></wh>
<t>
<xushi>古文棄。</xushi>
<duanzhu>古文以竦手去屰子㑹意。按？字𣜩變作棄。中體佀世。唐人諱世。故《開成石經》乃凡𥓓板皆作弃。近人乃謂經典多用古文矣。</duanzhu>
</t>

<wh><img src="158B-02">𠆉</img></wh>
<t>
<xushi>籒文棄。</xushi>
<duanzhu>今字亦從云不從㐬。</duanzhu>
</t>
<variants>文四，重二。</variants>

<wh>冓</wh>
<t>
<xushi>交積材也。</xushi>
<duanzhu>高注《淮南》曰「構，架也。材木相乗架也。按結冓當作此。今字構行而冓廢矣。〈木部〉曰「構，葢也。義別。</duanzhu>
<xushi>象對交之形。</xushi>
<duanzhu>冓造必鉤心鬬角也。古𠋫切。四部。《廣韵》矦𠋫二韵皆曰「冓，數也。此古筭經說也。而紙韵引《風俗通》作壤生溝。溝生㵎。五經筭術、數術記遺等書亦皆作溝矣。</duanzhu>
<xushi>凡冓之屬皆从冓。</xushi>
</t>

<wh>再</wh>
<t>
<xushi>一舉而二也。</xushi>
<duanzhu>凡言二者，對偶之詞。凡言再者，重複之詞。一而又有加也。</duanzhu>
<xushi>从一，冓省。</xushi>
<duanzhu>冓者，架也。架古衹作加，作代切，一部。</duanzhu>
</t>

<wh>爯</wh>
<t>
<xushi>幷舉也。从爪，冓省。</xushi>
<duanzhu>冓爲二。爪者，手也。一手舉二。故<pb n="160-3"/>曰幷舉。趙注《孟子》稱貸曰「稱，舉也。凡手舉字當作爯。凡偁揚當作偁。凡銓衡當作稱。今字通用稱。處陵切，六部。</duanzhu>
</t>
<variants>文三。</variants>

<wh>幺</wh>
<t>
<xushi>小也。</xushi>
<duanzhu>通俗文曰「不長曰幺。細小曰麼。許無麼字。</duanzhu>
<xushi>象子初生之形。</xushi>
<duanzhu>子初生、甚小也。俗謂一爲幺。亦謂晚生子爲幺。皆謂其小也。於堯切，二部。</duanzhu>
<xushi>凡幺之屬皆从幺。</xushi>
</t>

<wh>幼</wh>
<t>
<xushi>少也。</xushi>
<duanzhu>〈釋言〉曰「幼鞠稚也。又曰「冥，幼也。斯干《毛傳》亦云：冥，幼也。幼同幽。一作窈。</duanzhu>
<xushi>从幺力。</xushi>
<duanzhu>幺亦聲。伊謬切，三部。</duanzhu>
</t>
<variants>文二。</variants>

<wh>𢆶</wh>
<t>
<xushi>微也。</xushi>
<duanzhu>微當作？。〈人部〉曰「？，眇也。小之又小則曰？。</duanzhu>
<xushi>从二幺。</xushi>
<duanzhu>二幺者，幺之甚也。於虯切，三部。</duanzhu>
<xushi>凡𢆶之屬皆从𢆶。</xushi>
</t>

<wh>幽</wh>
<t>
<xushi>隱也。</xushi>
<duanzhu>〈𨸏部〉曰「隱，蔽也。〈小雅〉「桑葉有幽。毛曰「幽、黑色也。此謂幽爲黝之假借。〈玉藻〉幽衡。鄭云：幽讀爲黝。毛不易字。鄭則易之。《周禮》〈牧人〉陰祀用幽牲。守祧幽堊之。鄭司農皆幽讀爲黝。引《爾雅》地謂之黝。今本幽黝字互譌。</duanzhu>
<xushi>从山𢆶。</xushi>
<duanzhu>幽從山猶隱從𨸏。取遮蔽之意。從𢆶者，微則隱也。</duanzhu>
<xushi>𢆶亦聲。</xushi>
<duanzhu>於虯切，三部。</duanzhu>
</t>

<wh>幾</wh>
<t>
<xushi>微也。</xushi>
<duanzhu>〈𣪠辭〉傳曰「幾者，動之微。吉凶之先見也。又曰「顏氏之子其殆庶幾乎。虞曰「幾、神妙也。</duanzhu>
<xushi>殆也。</xushi>
<duanzhu>〈歹部〉曰「殆，危也。危與微二義相成。故兩言之。今人分微義爲上聲。危義爲平聲。按《禮記》雕幾、借爲圻堮之圻。</duanzhu>
<xushi>从𢆶、从戍。戍、兵守也。𢆶而兵守者危也。</xushi>
<duanzhu>說從戍之意。居衣切，十五部。</duanzhu>
</t>
<variants>文三。</variants>

<wh>叀</wh>
<t>
<xushi>小謹也。</xushi>
<duanzhu>各本小上有專字。此複舉字未刪（⿰刂）。又誤加寸也。</duanzhu>
<xushi>从幺省。</xushi>
<duanzhu>小意。</duanzhu>
<xushi>从屮。
<duanzhu>二字今補。</duanzhu>
<xushi>屮、財見也。</xushi>
<duanzhu>亦小意。</duanzhu>
<xushi>田象謹形。</xushi>
<duanzhu>四字各本無，今補。葢李陽冰爲墨斗之說而有所刪（⿰刂）也。上從屮。下從幺省。中象顓顓謹皃。</duanzhu>
<xushi>屮亦聲。</xushi>
<duanzhu>職緣切，十四部。</duanzhu>
<xushi>凡叀之屬皆从叀。</xushi>
</t>

<wh><img src="159A-01">𡵏</img></wh>
<t>
<xushi>古文叀。</xushi>
</t>

<wh><img src="159A-02">𠧢</img></wh>
<t>
<xushi>亦古文叀。</xushi>
<duanzhu>斤部古文𣃔、殳部㲃皆從此。</duanzhu>
</t>

<wh>惠</wh>
<t>
<xushi>仁也。</xushi>
<duanzhu>〈人部〉曰「仁，親也。經〔傳〕或假惠爲慧。</duanzhu>
<xushi>从心叀。</xushi>
<duanzhu>爲惠者必謹也。胡桂切，十五部。</duanzhu>
</t>

<wh><img src="159A-03">𢡘</img></wh>
<t>
<xushi>古文惠。从卉。</xushi>
<duanzhu>從心叀省。從卉聲。小篆省卉。</duanzhu>
</t>

<wh>疐</wh>
<t>
<xushi>礙不行也。</xushi>
<duanzhu>〈釋言〉云：疐，跲也。〈豳風〉《毛傳》同。足部躓，跲也。跲，躓也。以大學懥亦作懫推之。則疐卽躓字。音義皆同。許不謂一字殊其義者，依字形爲之說也。如許說則《爾雅》、《毛傳》假疐爲躓。</duanzhu>
<xushi>从叀，引而止之也。叀者，如叀馬之鼻。</xushi>
<duanzhu>馬當作牛。牛鼻有桊。所以叀牛也。叀之義引伸讀同？。？，綰也。有所牽掣之謂。楊雄酒箴曰「一旦叀礙。爲瓽所轠。謂汲井之缾略有牽絆。爲貯水大盆所擊碎也。字從叀者。如叀牛之鼻然。可使行亦可使止。故曰引而止之也。此說從叀之意。</duanzhu>
<xushi>从冂、此與牽同意。</xushi>
<duanzhu>冂各本無，今補。從冂者，象挽之使止。如牽字冂象牛縻可引之使行也。故曰此與牽同意。陟利切，古音在十一部。</duanzhu>
<xushi>《詩》曰「載疐其尾。</xushi>
<duanzhu>按足部引載躓其尾。必三家《詩》之異也。或同一《毛詩》而異字。如同一《周禮故書》、《儀禮》古文而或<pb n="161-2"/>有異文。</duanzhu>
</t>
<variants>文三，重三。</variants>

<wh>玄</wh>
<t>
<xushi>幽遠也。</xushi>
<duanzhu>老子曰「玄之又玄。衆妙之門。高注《淮南子》曰「天也。聖經不言玄妙。至僞《尚書》乃有玄德升聞之語。</duanzhu>
<xushi>象幽。</xushi>
<duanzhu>謂？也。小則隱。</duanzhu>
<xushi>而人覆之也。</xushi>
<duanzhu>幽遠之意。胡涓切，十二部。</duanzhu>
<xushi>黑而有赤色者爲玄。</xushi>
<duanzhu>此別一義也。凡染、一入謂之縓。再入謂之赬。三入謂之纁。五入爲緅。七入爲緇。而朱與玄《周禮》、《爾雅》無明文。鄭注《儀禮》曰「朱則四入與。注《周禮》曰「玄色者，在緅緇之閒。其六入者與。按纁染以黑則爲緅。緅、漢時今文禮作爵。言如爵頭色也。許書作纔。纔既微黑。又染則更黑。而赤尚隱隱可見也。故曰黑而有赤色。至七入則赤不見矣。緇與玄通偁。故禮家謂緇布衣爲玄端。</duanzhu>
<xushi>凡玄之屬皆从玄。</xushi>
</t>

<wh><img src="159B-01">𢆯</img></wh>
<t>
<xushi>古文。</xushi>
</t>

<wh>玆</wh>
<t>
<xushi>黑也。从二玄。</xushi>
<duanzhu>胡㳙切。十二部。今本子之切。非也。按《左傳》「何故使吾水玆。《釋文》曰「玆音玄。此相傳古音。在十二部也。又曰「本亦作滋。子絲反。此俗加水作滋。因誤認爲滋益字而入之之韵也。〈艸部〉茲從省聲。凡〈水部〉之滋、子部之孶、鳥部之鷀皆以茲爲聲。而玆滋字衹當音懸。不當音孜。《廣韵》七之作滋。一先作滋。音義各不同爲是也。且訓此之茲本假借從艸之茲。而不當用二玄之玆。蔡邕石經見於𣜩釋、漢𣜩字原者，《尚書》茲字五見。皆從艸。則《唐石經》皆作玆者非矣。今本《說文》滋孶鷀篆體皆誤從玆。</duanzhu>
<xushi>《春秋傳》曰「何故使吾水玆。</xushi>
<duanzhu>見《左傳》哀八年。《釋文》曰「兹音玄。本亦作滋。子絲反。濁也。《字林》云：黑也。按宋本如是。今本玆滋互易。非也。且本亦作滋。則仍胡㳙切。不同〈水部〉滋水字子絲反也。陸氏誤合二字爲一。</duanzhu>
</t>
<variants>文二，重一。</variants>

<wh>予</wh>
<t>
<xushi>推予也。</xushi>
<duanzhu>予與古今字。〈釋詁〉曰「台朕賚畀⺊陽予也。按推予之予。假借爲予我之予。其爲予字一也。故台朕陽與賚畀⺊皆爲予也《爾雅》有此例。《廣雅》尚多用此例。予我之子《儀禮》古文、《左氏傳》皆作余。鄭曰「余予古今字。</duanzhu>
<xushi>象相予之形。</xushi>
<duanzhu>象以手推物付之。余吕切。五部。古予我字亦讀上聲。</duanzhu>
<xushi>凡予之屬皆从予。</xushi>
</t>

<wh>舒</wh>
<t>
<xushi>伸也。</xushi>
<duanzhu>經傳或假荼。或假豫。</duanzhu>
<xushi>从予。
<duanzhu>物予人得伸其意。</duanzhu>
<xushi>舍聲。</xushi>
<duanzhu>此依鍇本。今鍇本作從舍予聲者，淺人不知舍之古音而改之也。傷魚切，五部。</duanzhu>
<xushi>一曰舒緩也。</xushi>
<duanzhu>此與糸部紓音義皆同。</duanzhu>
</t>

<wh>幻</wh>
<t>
<xushi>相詐惑也。</xushi>
<duanzhu>詭誕惑人也。《漢書》「犛靬人。字作。</duanzhu>
<xushi>从反予。</xushi>
<duanzhu>倒予字也。使彼予我是爲幻化。胡辦切，十四部。</duanzhu>
<xushi>〈周書〉曰「無或譸張爲幻。</xushi>
<duanzhu>無逸篇文。又見〈言部〉譸下。</duanzhu>
</t>
<variants>文三。</variants>

<wh>放</wh>
<t>
<xushi>逐也。从攴，方聲。</xushi>
<duanzhu>甫妄切，十部。</duanzhu>
<xushi>凡放之屬皆从放。</xushi>
</t>

<wh>敖</wh>
<t>
<xushi>出游也。</xushi>
<duanzhu>〈邶風〉曰「以敖以游。敖游同義也。經傳假借爲倨傲字。</duanzhu>
<xushi>从出放。</xushi>
<duanzhu>從放、取放浪之意。出部又收此。後人妄增也。五牢切，二部。</duanzhu>
</t>

<wh>敫</wh>
<t>
<xushi>光景流皃。</xushi>
<duanzhu>皃各本作也。今從《廣韵》：謂光景流行。煜燿昭箸。</duanzhu>
<xushi>从白放。</xushi>
<duanzhu>凡物<pb n="162-1"/>光景多白。如〈白部〉所載是也。故從白。不入〈白部〉者，重其放於外也。</duanzhu>
<xushi>讀若龠。</xushi>
<duanzhu>與爚燿字音義略同。以灼切。古音在二部。平聲。</duanzhu>
</t>
<variants>文三。</variants>

<wh>𠬪</wh>
<t>
<xushi>物落也。</xushi>
<duanzhu>也字依《韵㑹》補。草曰苓。木曰落。引伸之凡物皆曰落。</duanzhu>
<xushi>上下相付也。</xushi>
<duanzhu>付，与也。</duanzhu>
<xushi>从爪又。</xushi>
<duanzhu>以覆手与之。以手受之。象上下相付。凡物陊落皆如是觀。</duanzhu>
<xushi>凡𠬪之屬皆从𠬪。讀若《詩》〈摽有梅〉。</xushi>
<duanzhu>見〈周南〉：毛曰「摽，落也。按摽，擊也。《毛詩》摽字正𠬪之假借。《孟子》：野有餓莩。趙曰「餓死者曰莩。《詩》云莩有梅。莩、零落也。丅公箸云：莩有梅、《韓詩》也。〈食貨志〉「野有餓𦭼。鄭氏𦭼音蔈有梅之蔈。《孟子》作莩者，𦭼之字誤。漢志作𦭼者，又𠬪之俗字。《韓詩》作𠬪是正字。《毛詩》作摽是假借字。鄭德作蔈、亦假借也。〈鄭風〉。風其漂女。毛曰「漂猶吹也。毛意漂亦𠬪之假借。平小切，二部。</duanzhu>
</t>

<wh>爰</wh>
<t>
<xushi>引也。</xushi>
<duanzhu>此與手部援音義皆同。《韵㑹》作引也、謂引詞也六字。謂引<pb n="162-2"/>詞也四字當出演《說文》「今按援從手爰聲。訓引也。爰從𠬪從亏。訓引詞也。轉寫奪詞字。〈釋詁〉「粤于爰曰也。爰粤于也。爰粤于那都繇於也。八字同訓。皆引詞也。粤于曰爰見經傳者多。那若越語吳人之那不榖。都若《孟子》謨葢都君、相如傳終都攸卒。繇同由。於卽今人所用於字。凡言於者，兩物相於自此引而之彼。此八字皆由上引下之詞也。曰下云䛐也。亏下云於也。粤下云于也。烏於同引孔子曰烏于呼也。是可以得其解。</duanzhu>
<xushi>从𠬪从亏。</xushi>
<duanzhu>𠬪者相付。取相引之意。亏亦引詞。與爰雙聲。羽元切，十四部。</duanzhu>
<xushi>籒文㠯爲車轅字。</xushi>
<duanzhu>此說假借也。轅所以引車。故籒文車轅字衹用爰。《左傳》「晉作爰田。《國語》作轅田。〈地理志〉「制轅田。〈食貨志〉云：自爰其処。孟康云：轅爰同。此又皆假轅爲爰也。</duanzhu>
</t>

<wh>𤔔</wh>
<t>
<xushi>治也。</xushi>
<duanzhu>此與乙部亂音義皆同。</duanzhu>
<xushi>幺子相亂。𠬪治之也。</xushi>
<duanzhu>幺子謂？。亂當作爭。謂？也。？音扃。介也。彼此分介則爭。鬥部云：兒善訟者也。𠬪治之、如潯下又寸分理之。</duanzhu>
<xushi>讀若亂同。</xushi>
<duanzhu>郎段切，十四部。</duanzhu>
<xushi>一曰理也。</xushi>
<duanzhu>與治無二義。當由唐人避諱。致此妄增。</duanzhu>
</t>

<wh><img src="160B-01">𤔐</img></wh>
<t>
<xushi>古文𤔔。</xushi>
</t>

<wh>受</wh>
<t>
<xushi>相<pb n="162-3"/>付也。</xushi>
<duanzhu>𠬪者自此言。受者自彼言。其爲相付一也。</duanzhu>
<xushi>从𠬪。舟省聲。</xushi>
<duanzhu>舟省聲、葢許必有所受之殖酉切。三部。《尚書》紂字《古文尚書》作受。</duanzhu>
</t>

<wh><img src="160B-02">𤓴</img></wh>
<t>
<xushi>撮也。从𠬪。乙聲。</xushi>
<duanzhu>鍇本如是。云乙者，甲乙之乙。鉉本作從𠬪從己。云己者物也。以音求之。佀小徐近是。力輟切，乙聲則當在十二部。</duanzhu>
</t>

<wh>爭</wh>
<t>
<xushi>引也。</xushi>
<duanzhu>凡言爭者，皆謂引之使歸於己。</duanzhu>
<xushi>从𠬪𠂆。</xushi>
<duanzhu>從𠬪猶從手。𠂆余制切，抴也。抴，引也。側莖切。十二部。</duanzhu>
</t>

<wh><img src="160B-03">𤔌</img></wh>
<t>
<xushi>有所依也。</xushi>
<duanzhu>依元應本訂。依？雙聲。又合韵冣近。此與〈𨸏部〉隱音同義近。隱行而？廢矣。凡諸書言安隱者當作此。今俗作安穩。</duanzhu>
<xushi>从𠬪工。</xushi>
<duanzhu>𠬪工者，所落之処巧得宜也。</duanzhu>
<xushi>讀與隱同。</xushi>
<duanzhu>於謹切，十三部。</duanzhu>
</t>

<wh>寽</wh>
<t>
<xushi>五指寽也。</xushi>
<duanzhu>各本寽作持。宋本、李燾本、《類篇》、《集韵》六術皆作捋。捋又寽之誤。今依《集韵》十三末作寽。按寽與捋各字。捋、毛曰取也。許曰取易也。寽、許曰五指寽也。凡今俗用五指持物引取之曰寽。《廣韵》曰「。今寽禾是。是也。芣苡。薄言捋之。說者謂取其子。假令謂取其子。則當作寽。</duanzhu>
<xushi>从𠬪。</xushi>
<duanzhu>五指寽而落之。故從𠬪。</duanzhu>
<xushi>一聲。</xushi>
<duanzhu>聲疑衍。一謂所寽也。吕戌切，十五部。</duanzhu>
<xushi>讀<pb n="163"/>若律。</xushi>
</t>

<wh><img src="161A-01">𠭖</img></wh>
<t>
<xushi>進取也从𠬪</xushi>
<duanzhu>猶從手也。</duanzhu>
<xushi>古聲。</xushi>
<duanzhu>古聲在五部。敢在八部。此於雙聲合韵求之。古覽切。</duanzhu>
</t>

<wh><img src="161A-02">𣪏</img></wh>
<t>
<xushi>籒文𠭖。</xushi>
<duanzhu>彐葢亦爪也。冃音冒。用爪用殳冐而前也。今字作敢。？之𣜩變。</duanzhu>
</t>

<wh><img src="161A-03">𢽤</img></wh>
<t>
<xushi>古文𠭖。</xushi>
</t>
<variants>文九，重三。</variants>

<wh><img src="161A-04">𣦼</img></wh>
<t>
<xushi>殘穿也。</xushi>
<duanzhu>殘穿者，殘賊而穿之也。䜭字下曰「？，殘也。亦謂殘穿。</duanzhu>
<xushi>从又？。</xushi>
<duanzhu>又所以殘穿也。殘穿之去其穢襍。故從又？㑹意。</duanzhu>
<xushi>？亦聲。</xushi>
<duanzhu>昨干切。十四部。？讀若櫱。十五十四合韵也。</duanzhu>
<xushi>凡？之屬皆从？。讀若。</xushi>
</t>

<wh>㕡</wh>
<t>
<xushi>溝也。</xushi>
<duanzhu>大司徒溝封。鄭曰「溝、穿地爲阻固也。〈水部〉溝、水瀆。廣四尺。深四尺。此單舉匠人文耳。凡穿地爲水瀆皆稱溝、稱㕡。《毛詩》「實墉實壑。謂城池也。鄭伯有爲窟室飮酒。人謂之壑谷。</duanzhu>
<xushi>从𣦻、从谷。</xushi>
<duanzhu>穿地而通谷也。〈釋水〉曰「注谷曰溝。</duanzhu>
<xushi>讀若郝。</xushi>
<duanzhu>呼各切，五部。</duanzhu>
</t>

<wh><img src="161A-05">壑</img></wh>
<t>
<xushi>㕡或从土。</xushi>
<duanzhu>謂穿土。</duanzhu>
</t>

<wh>㕢</wh>
<t>
<xushi>突堅意也。</xushi>
<duanzhu>各本深上有㕢？字。宋本無㕢有？。今按㕢係複舉。？則衍文也。凡言意者䛐下意內言外之意。其意爲深堅。其言云㕢也。</duanzhu>
<xushi>从？、从貝。</xushi>
<duanzhu>深意故從？。堅意故從貝。</duanzhu>
<xushi>貝、堅實也。</xushi>
<duanzhu>說從貝之意。實大徐作寶。</duanzhu>
<xushi>讀若槪。</xushi>
<duanzhu>古代切。十五部䪥以爲聲。</duanzhu>
</t>

<wh><img src="161A-06">𠭘</img></wh>
<t>
<xushi>阬也。</xushi>
<duanzhu>〈𨸏部〉曰「阬，閬也。〈釋詁〉曰「㕡阬虛也。？與井部？穽音同義異。？謂穿地使空也。</duanzhu>
<xushi>从？井。井亦聲。</xushi>
<duanzhu>疾正切，十一部。</duanzhu>
</t>

<wh>叡</wh>
<t>
<xushi>突明也。</xushi>
<duanzhu>鉉本此下有通也二字。雖合古訓。然恐俗增。馬注《尚書》、鄭注《尚書大傳》皆曰「睿，通也。許則於叡曰深明也。於聖曰通也。叡從目、故曰明。聖從耳、故曰通。此許意也。〈周書〉謚法解曰「叡，聖也。〈邶風〉〔毛傳〕曰「聖叡也。《古文尚書》睿作聖。故〈周書〉、《毛傳》叡聖互訓。〈楚語〉：謂之睿聖武公。韋曰「睿，明也。按韋但曰明許曰深明者，許主解字。爲其字之從？也。</duanzhu>
<xushi>从？、从目。</xushi>
<duanzhu>故曰深明。</duanzhu>
<xushi>从谷省。</xushi>
<duanzhu>谷以皃其深也。按叡實從㕡省。從㕡者，皃其能容也。能容而後能明。《古文尚書》「思曰睿。《今文尚書》「思心曰容。義實相成也。許不云從㕡者，不立㕡部也。《五經文字》曰「易作叡。是可證《尚書》作睿也。以芮切，十五部。</duanzhu>
</t>

<wh><img src="161B-01">睿</img></wh>
<t>
<xushi>古文叡。</xushi>
<duanzhu>見《古文尚書》「？者，？之省。䜭下曰「？，殘也。按殘者謂殘穿。</duanzhu>
</t>

<wh><img src="161B-02">壡</img></wh>
<t>
<xushi>籒文叡。从土。</xushi>
<duanzhu>此亦從㕡省也。〈玉部〉籒文璿從此。</duanzhu>
</t>
<variants>文五，重三。</variants>

<wh>歺</wh>
<t>
<xushi>𠛱骨之殘也。</xushi>
<duanzhu>刀部曰「𠛱、分解也。殘當作㱚。許殘訓賊。㱚訓餘。後人輒同之也。</duanzhu>
<xushi>从半冎。</xushi>
<duanzhu>冎、剔人肉置其骨也。半冎則骨殘矣。鉉曰「不當有中一。秦刻石文有之。</duanzhu>
<xushi>凡歺之屬皆从歺。讀若櫱岸之櫱。</xushi>
<duanzhu>櫱岸未聞。櫱當作屵。屵者，岸高也。五割切。櫱音同。葢轉寫者以其音改其字耳。十五部。《五經文字》、《九經字樣》音兢。非。</duanzhu>
</t>

<wh><img src="161B-03">𡰮</img></wh>
<t>
<xushi>古文歺。</xushi>
<duanzhu>古文殂、古文殪、古文死、古文伊皆從此。</duanzhu>
</t>

<wh>𣨙</wh>
<t>
<xushi>病也。</xushi>
<duanzhu>〈艸部〉曰「菸、一曰𣨙也。菸𣨙雙聲。《廣韵》曰「。𣨙、枯死也。萎，蔫也。按𣨙萎古今字。菸蔫古今字。內則注曰「今益州有鹿𣨙。</duanzhu>
<xushi>从𣦵。委聲。</xushi>
<duanzhu>於爲切，十六部。</duanzhu>
</t>

<wh>殙</wh>
<t>
<xushi>瞀也。</xushi>
<duanzhu>瞀當作霿。雨部曰「霿，晦也。諸家霿瞀通用。子部㝅瞀亦作<pb n="163-3"/>瞀字。《莊子》「以瓦注者巧。以鉤注者憚。以黃金注者殙。《釋文》引《說文》瞀也。《左傳》「札瘥夭殙。杜曰「未名而死曰殙。今傳作昏。</duanzhu>
<xushi>从？，昏聲。</xushi>
<duanzhu>呼昆切，十三部。</duanzhu>
</t>

<wh>殰</wh>
<t>
<xushi>胎敗也。</xushi>
<duanzhu>〈樂記〉。胎生者不殰。注曰「內敗曰殰。《管子》「羽卵者不段。毛胎者不𦢌。房曰「𦢌謂胎敗潰也。《集韵》曰「古作𦢌。</duanzhu>
<xushi>从？，𧶠聲。</xushi>
<duanzhu>徒谷切，三部。</duanzhu>
</t>

<wh>歾</wh>
<t>
<xushi>終也。</xushi>
<duanzhu>白起王翦列傳曰「偷合取容。以至歾身。徐廣云：歾音𣳚。按今歾譌圽。《集韵》傅㑹之云：圽，埋也。</duanzhu>
<xushi>从？，勿聲。</xushi>
<duanzhu>莫勃切，十五部。</duanzhu>
</t>

<wh><img src="161B-04">𣨏</img></wh>
<t>
<xushi>歾或从？。</xushi>
<duanzhu>按？死字當作此。入水有所取曰？。湛於水曰𣳚。內頭水中曰？。此許之分別也。</duanzhu>
</t>

<wh><img src="161B-05">𣨛</img></wh>
<t>
<xushi>大夫死曰？。</xushi>
<duanzhu>《曲禮》：天子死曰𡹔。諸矦曰薨。大夫曰卒。士曰不祿。庶人曰死。《白虎通》曰「大夫曰卒。精燿終也。卒之爲言終於國也。字皆作卒。於《說文》爲假借。</duanzhu>
<xushi>从？，卒聲。</xushi>
<duanzhu>子聿切，十五部。</duanzhu>
</t>

<wh>殊</wh>
<t>
<xushi>死也。</xushi>
<duanzhu>凡漢詔云殊死者，皆謂死罪也。死罪者首身分離。故曰殊死。引伸爲殊異。</duanzhu>
<xushi>从？，朱聲。</xushi>
<duanzhu>市朱切，四部。</duanzhu>
<xushi>一曰𣃔也。</xushi>
<duanzhu>各本無此四字。依《左傳》、《釋文》補。𣃔與死本無二義。許以字從？。故以死爲正義。<pb n="164"/>凡物之𣃔爲別一義。《左傳》曰「武城人塞其前。𣃔其後之木而弗殊。邾師過之。乃推而蹷之。史蘇秦列傳。刺蘇秦不死。殊而走。按弗殊者。謂不絕也。不死殊而走者，謂人雖未死。創巳決裂也。皆𣃔之說也。宣帝詔曰「骨肉之親。粲而不殊。凡言殊異、殊絕皆引伸之義。殳部曰「以杖殊人。謂隔遠敵仇不得近。亦是𣃔義。</duanzhu>
<xushi>漢令曰「蠻夷長有罪當殊之。</xushi>
<duanzhu>按殊之者，絕之也。所謂別異蠻夷。此舉漢令證𣃔義。而裴駰以來皆謂殊之爲誅死。夫蠻夷有罪。非能必執而殺之也。而顧箸爲令哉。今鍇本作當殊之市。多市字。此由張次立以鉉本改鍇本。誤以鉉（⿰釒𤣥）本市朱切市字系殊之下。其可笑有如此者。</duanzhu>
</t>

<wh>殟</wh>
<t>
<xushi>曓無知也。</xushi>
<duanzhu>各本作胎敗也。誤同殰解。元應書卷八、卷十三、十四皆引《說文》殟、暴無知也。《聲類》「烏殟、欲死也。今據正。《廣韵》云：病也。又云：心悶。其義正合。葢上下文皆說死之類。此亦謂暴死者。烏殟雙聲。元應殟於門切。</duanzhu>
<xushi>从？，𥁕聲。</xushi>
<duanzhu>烏没切。古音在十三部。讀溫。</duanzhu>
</t>

<wh>殤</wh>
<t>
<xushi>不成人也。</xushi>
<duanzhu>不、〈喪服〉〔傳〕作未。</duanzhu>
<xushi>人年十九至十六死爲長殤。十五至十二死<pb n="164-1"/>爲中殤。十一至八歲死爲下殤。</xushi>
<duanzhu>見〈喪服〉〔傳〕。鄭曰「殤者，男女未冠筓而死。可傷者也。</duanzhu>
<xushi>从？，傷省聲。</xushi>
<duanzhu>式陽切，十部。</duanzhu>
</t>

<wh>殂</wh>
<t>
<xushi>往死也。</xushi>
<duanzhu>殂之言䢐也。䢐，往也。故曰往死。《玉篇》曰「殂今作徂。</duanzhu>
<xushi>从？，且聲。</xushi>
<duanzhu>昨胡切，五部。</duanzhu>
<xushi>〈虞書〉曰「勛乃？。</xushi>
<duanzhu>〈虞書〉當作〈唐書〉「勛乃殂、二徐本皆如是。宋本《說文》及洪邁所引皆可證。至《集韵》、《類篇》乃增放字。至李仁甫乃增之曰放勛乃殂落。或用改大徐本。此皆不信古之過也。〈堯典〉曰「二十有八載。放勳乃殂落。見《孟子》：春秋緐露、皇甫謐《帝王世紀》所引皆如是。此作勛乃殂。據力部勳者小篆、勛者古文勳。則許所偁眞壁中文也。而無放落二字。葢《孟子》、董子所偁者《今文尚書》也。許所偁者《古文尚書》也。《孟子》何以偁《今文尚書》「伏生本與孔安國本皆出周時。說詳《尚書》𢰅異矣。放勛何以但言勛也。或言放勛、或言勛，一也。葢當世臣民所偁不一也。殂落何以但言殂也。云殂則巳足矣。不必言殂落也。〈釋詁〉「崩、薨、無祿、卒、殂、落、殪，死也。《白虎通》曰「書言殂落死者，各自見義。堯見憯痛之。舜見終各一也。此其所據。皆《今文尚書》「且《爾雅》無妨殂落二字各<pb n="164-2"/>爲一句也。師古注〈王莽傳〉引〈虞書〉「放勳乃殂。則唐初《尚書》尚有無落字者。</duanzhu>
</t>

<wh><img src="162B-01">𡲡</img></wh>
<t>
<xushi>古文殂。从𣦵、从作。</xushi>
<duanzhu>此從古文？作聲也。小徐本篆爲？。非也。</duanzhu>
</t>

<wh>殛</wh>
<t>
<xushi>殊也。</xushi>
<duanzhu>殊謂死也。《廣韵》曰「。殊陟輸切。殊殺字也。從歹。歹五割切。㦵同殊。據此知古殊殺字作殊、與誅責字作誅迥別矣。《周禮》「八曰誅。以馭其過。禁殺戮、禁暴氏、野廬氏皆云誅之。此誅責也。《公羊傳》「君親無將。將而誅焉。此殊殺也。當各因文爲訓。</duanzhu>
<xushi>从？、从亟聲。</xushi>
<duanzhu>己力切，一部。</duanzhu>
<xushi>〈虞書〉曰「</xushi>
<duanzhu>〈虞書〉當作〈唐書〉。</duanzhu>
<xushi>殛鯀于羽山。</xushi>
<duanzhu>〈堯典〉文。此引經言假借也。殛本殊殺之名。故其字廁於殤殂殪㱳之閒。〈堯典〉殛鯀、則爲極之假借。非殊殺也。《左傳》曰「流四凶族。投諸四裔。劉向曰「舜有四放之罰。屈原曰「永遏在羽山。夫何三年不施。王注：言堯長放鯀於羽山。絕在不毛之地。三年不舍其罪也。鄭志。荅趙商云：鯀非誅死。鯀放居東裔。至死不得反於朝。禹乃其子也。以有聖功。故堯興之。尋此諸說。可得其實矣。《周禮》「廢。以馭其罪。注：廢猶放也。舜極鯀於羽山是也。此條《釋文》宋本極、紀力反可證。〈洪範〉：鯀則殛死。《釋文》「殛本又作極。多方。我乃其大罰殛之。《釋文》「殛本又作極。《左傳》昭七年。昔堯殛鯀於羽山。《釋文》「殛本又作極。〈魯頌〉「致天之屆。于牧之野。箋云：屆，極也。引書鯀則極死。又云：天所以罰極紂于商郊牧野。正義云：屆極、虞度、〈釋言〉文。〈釋言〉又云：極，誅也。武王致天所罰。誅紂於牧野。定本、集注皆云：殛紂於牧野。殛是殺。非也。此條宋本、岳本、元本皆不誤。〈小雅〉「後予極焉。毛曰「極，至也。鄭曰「極，誅也。正義云：極至、〈釋詁〉文。極誅、〈釋言〉文。合〈魯頌〉〈小雅〉兩箋、兩正義觀之。則〈釋言〉之爲極誅甚明。今《爾雅》作殛誅也。葢誤。以〈洪範〉、多方殛字鄭皆作極例之。則知《周禮》〔注〕引極鯀於羽山。鄭所見《尚書》自是作極不作殛也。《說文》引殛鯀于羽山、作殛。疑是後人增之。若以引尚狟狟爲尚桓桓、引無有作𡚽爲無有作好例之。則引殛鯀爲極鯀、正是一例。鄭注《周禮》引遂覲東后、注〈明堂位〉引應？縣（⿰県系）𡔷。本經作肆、作田。則或本經作殛而引作極、亦注家有是例也。假殛爲極正如《孟子》假殺爲竄。鯀因極而死於東裔。韋注〈晉語〉云：殛、放而殺也。此當作放而死也。高注《吕覽》云：先殛後死。此當作先極後死。若《吕覽》副之以吳刀。《山海經》殺鯀於羽郊。則言之不從。不可信矣。然則馬注《尚書》、趙注《孟子》、韋注《國語》皆云殛、誅也<pb n="165"/>何也。曰此皆用〈釋言〉極誅也之文。謂正文殛當作極也。</duanzhu>
</t>

<wh>殪</wh>
<t>
<xushi>死也。</xushi>
<duanzhu>《左傳》「聲子射其馬。斬鞅。殪。將擊子車。子車射之。殪。〈小雅〉〔毛傳〕、文穎注〈上林賦〉皆曰「壹發而死爲殪。是也。故其字從壹。按《尚書》言殪戎殷。殪，仆也。此引伸之義。〈中庸〉言壹戎衣。注：衣讀爲殷。聲之誤也。壹戎殷者，壹用兵伐殷也。郭忠恕佩觿乃引鄭注云：壹當爲殪。此記憶之誤耳。凡恃記憶而不檢閲者多此病。</duanzhu>
<xushi>从𣦵。壹聲。</xushi>
<duanzhu>形聲包㑹意。於計切，古音在十二部。</duanzhu>
</t>

<wh><img src="163A-01">𣩉</img></wh>
<t>
<xushi>古文殪。从死。</xushi>
<duanzhu>從古文死。壹省聲。</duanzhu>
</t>

<wh>㱳</wh>
<t>
<xushi>死𡧯㱳也。</xushi>
<duanzhu>𡧯㱳猶𠴫嗼也。</duanzhu>
<xushi>从𣦵。𦱤聲。</xushi>
<duanzhu>莫各切，五部。</duanzhu>
</t>

<wh>殯</wh>
<t>
<xushi>死在棺。將遷葬柩。賔遇之。</xushi>
<duanzhu>按〈士喪禮〉「主人奉尸由阼階鄕西階。斂於棺。棺先在肂中矣。所謂殯也、在西階。故〈檀弓〉曰「殯於客位。又曰「周人殯於西階之上。賔之也。《釋名》亦曰「於西壁下塗之曰殯。殯，賔也。賔客遇之。言稍遠也。此去葬期尚遠。非將葬賔遇之也。將葬而朝於祖。而設遷祖奠。而載柩於車。而祖。而設祖奠。而設葬奠。此不得名殯。淺人竄改之致此不通耳。當云屍在棺。肂於西階。賔遇之。</duanzhu>
<xushi>从𣦵賔。</xushi>
<duanzhu>屍在棺、故從？。西階賔之、故從賔。</duanzhu>
<xushi>賔亦聲。</xushi>
<duanzhu>必刃切，十二部。</duanzhu>
<xushi>夏后𣩵於胙階。殷人𣩵於兩楹之閒。周人𣩵於賔階。</xushi>
<duanzhu>見〈檀弓〉：據此可證將遷葬柩四字之誤。</duanzhu>
</t>

<wh>殔</wh>
<t>
<xushi>瘞也。</xushi>
<duanzhu>〈土部〉曰「瘞、幽薶也。〈士喪禮〉掘肂注曰「肂、埋棺之坎也。棺在肂中斂屍焉。所謂殯也。肂者所以殯。故其字次於殯。可證上文將遷葬柩之誤。</duanzhu>
<xushi>从？，隶聲。</xushi>
<duanzhu>羊至切，十五部。</duanzhu>
</t>

<wh>殣</wh>
<t>
<xushi>道中死人。人所覆也。</xushi>
<duanzhu>今〈小雅〉小弁作墐。〔傳〕曰「墐、路冢也。按墐者假借字。殣者正字也。義在人所覆。故其字次於殔。《左傳》「道殣相望。杜云：餓死爲殣。</duanzhu>
<xushi>从？，堇聲。</xushi>
<duanzhu>渠吝切，十三部。</duanzhu>
<xushi>《詩》曰「行有死人。尚或殣之。</xushi>
<duanzhu>許所據作殣。</duanzhu>
</t>

<wh>殠</wh>
<t>
<xushi>腐气也。</xushi>
<duanzhu>《廣韵》曰「。腐臭也。按臭者氣也。兼芳殠言之。今字專用臭而殠廢矣。《儀禮》《釋文》引《孟子》飯殠茹菜。楊敞傳。冒頓單于得漢美食好物。謂之殠惡。楊王孫傳。其穿下不亂泉。上不泄殠。</duanzhu>
<xushi>从？，臭聲。</xushi>
<duanzhu>尺救切，三部。</duanzhu>
</t>

<wh>殨</wh>
<t>
<xushi>爛也。</xushi>
<duanzhu>今殨爛字作潰而殨廢矣。</duanzhu>
<xushi>从？，𧷈聲。</xushi>
<duanzhu>胡對切，十四部。</duanzhu>
</t>

<wh>㱙</wh>
<t>
<xushi>腐也。</xushi>
<duanzhu>肉部曰「腐，爛也。今字用朽而㱙廢矣。</duanzhu>
<xushi>从？，丂聲。</xushi>
<duanzhu>許久切，三部。</duanzhu>
</t>

<wh>朽</wh>
<t>
<xushi>㱙或从木。</xushi>
</t>

<wh>殆</wh>
<t>
<xushi>危也。</xushi>
<duanzhu>危者，在高而懼也。引伸之《凡將》然之䛐皆曰殆、曰危。與？天之未陰雨音義同。又〈豳風〉殆及公子同歸傳曰「殆，始也。此謂殆爲始之假借也。</duanzhu>
<xushi>从？，台聲。</xushi>
<duanzhu>徒亥切，一部。</duanzhu>
</t>

<wh>殃</wh>
<t>
<xushi>凶也。</xushi>
<duanzhu>各本作咎也。今依易《釋文》。</duanzhu>
<xushi>从？，央聲。</xushi>
<duanzhu>於良切，十部。</duanzhu>
</t>

<wh>殘</wh>
<t>
<xushi>賊也。</xushi>
<duanzhu>〈戈部〉曰「賊敗也。？部殘穿也。今俗用爲㱚餘字。按許意殘訓賊。㱚訓餘今則殘專行而㱚廢矣。《周禮》稾人注：假戔爲㱚。</duanzhu>
<xushi>从？，戔聲。</xushi>
<duanzhu>昨干切，十四部。</duanzhu>
</t>

<wh>殄</wh>
<t>
<xushi>盡也。</xushi>
<duanzhu>〈釋詁〉、〈大雅．瞻卬〉〔傳〕同。〈邶風〉籧篨不殄〔傳〕曰「殄絕也。此盡義之引伸也。箋云：殄當作腆。腆，善也。按古文假殄爲腆。《儀禮》注云腆古文作殄。是也。</duanzhu>
<xushi>从？，㐱聲。</xushi>
<duanzhu>徒典切，十二部。</duanzhu>
</t>

<wh><img src="163B-01">𠂈</img></wh>
<t>
<xushi>古文殄如此。</xushi>
</t>

<wh>殲</wh>
<t>
<xushi>微盡也。</xushi>
<duanzhu>殲之言纖也。纖細而盡之也。</duanzhu>
<xushi>从？，韱聲。</xushi>
<duanzhu>子廉切，七部。</duanzhu>
<xushi>《春秋傳》曰「</xushi>
<duanzhu>小徐本無傳字。</duanzhu>
<xushi>齊人殲于遂</xushi>
<duanzhu>春秋經莊十七年文。左、榖作殲。公作瀸、字之同音假借也。榖曰「殲，盡也。公曰「瀸，漬也。何云：瀸之爲死。積死非一之辭。故曰漬。〈釋詁〉「殲，盡也。</duanzhu>
</t>

<wh>殫</wh>
<t>
<xushi>極盡也。</xushi>
<duanzhu>竆極而盡之也。極鉉本作殛。誤。古多假單字爲之〈郊特牲〉云：社事單出里。祭義。歲既單矣〈大雅〉：其軍三單。箋云：單者，無羨卒也。皆是也。</duanzhu>
<xushi>从？，單聲。</xushi>
<duanzhu>都寒切，十四部。</duanzhu>
</t>

<wh>殬</wh>
<t>
<xushi>敗也。</xushi>
<duanzhu>經假斁爲殬。雲漢《鄭箋》云：斁，敗也。孔穎達引〈洪範〉：彝倫攸斁。</duanzhu>
<xushi>从？，〾𥇡聲。</xushi>
<duanzhu>當故切，五部。</duanzhu>
<xushi>〈商書〉：彝倫攸殬。</xushi>
<duanzhu>〈洪範〉文。今作斁者，葢漢人以今字改之。許所云者，壁中文也。彝、張次立本作夷。</duanzhu>
</t>

<wh><img src="163B-02">⿰歹𦟀</img></wh>
<t>
<xushi>畜產疫病也。</xushi>
<duanzhu>畜產當作嘼㹌。《左傳》「不疾蔟蠡。杜云：無疥癬。《釋文》「蠡《說文》作瘰。云瘯瘰、皮肥也。按今《說文》無瘯瘰二字。《本艸經》有瘰癧字。瘰癧、皮病。非皮肥也。陸氏書《說文》二字、肥字葢有誤。此云嘼㹌疫病。則又非瘰癧也。人曰癘疫。嘼曰？。</duanzhu>
<xushi>从𣦵。𦟀聲。</xushi>
<duanzhu>郞果切。十七部。《篇》、《韵》皆力外力臥二切。</duanzhu>
</t>

<wh>㱯</wh>
<t>
<xushi>殺羊出其胎也。</xushi>
<duanzhu>此與刀部刏音同義異。云殺羊出其胎。則《廣雅》云㱯腜胎也、辭不達意矣。</duanzhu>
<xushi>从？，豈聲。</xushi>
<duanzhu>五來切，古音在十五部。</duanzhu>
</t>

<wh>㱚</wh>
<t>
<xushi>禽獸所食餘也。</xushi>
<duanzhu>引伸爲凡物之餘。凡殘餘<pb n="166"/>字當作㱚。</duanzhu>
<xushi>从𣦵、从月。</xushi>
<duanzhu>月各本作肉。篆體作？。今正。禽獸所食不皆肉。？者殘也。月者，缺也。於禿齾之意近。昨干切。十四部。《廣韵》十五鎋有此字。與刖䎳同音。是其字之從月可知矣。</duanzhu>
</t>

<wh>殖</wh>
<t>
<xushi>脂膏久殖也。</xushi>
<duanzhu>久下當有曰字。《國語》舊音引《說文》殖、脂膏久也。〈考工記〉故書昵或作樴。注云：樴讀爲脂膏䐈敗之䐈。按䐈卽殖字。《字林》云：䐈、膏敗也。亦作膱。《廣雅》云：膱，臭也。《玉篇》、《廣韵》皆云：膱、油敗也。其字常職切。亦音職。今俗語謂膏油久不可用、正讀職之平聲也。脂膏以久而敗。財用以多藏而厚亡。故多積者謂之殖貨。引伸假借之義也。</duanzhu>
<xushi>从𣦵。直聲。</xushi>
<duanzhu>常職切，一部。</duanzhu>
</t>

<wh>㱠</wh>
<t>
<xushi>枯也。</xushi>
<duanzhu>《周禮》「殺王之親者辜之。注：辜之也枯也。謂磔之。桀部曰「磔，辜也。按㱠同辜。磔也。《玉篇》曰「？、古文辜字。</duanzhu>
<xushi>从？，古聲。</xushi>
<duanzhu>苦孤切，五部。</duanzhu>
</t>

<wh>㱦</wh>
<t>
<xushi>棄也。从？，奇聲。</xushi>
<duanzhu>去其切，按其誤。當依《廣韵》去奇切。古音在十七部。</duanzhu>
<xushi>俗語謂死曰大㱦。</xushi>
<duanzhu>別一義。</duanzhu>
</t>
<variants>文三十二，重六。</variants>

<wh>死</wh>
<t>
<xushi>澌也。</xushi>
<duanzhu>〈水部〉曰「澌、水索也。《方言》「澌，索也。盡也。是澌爲凡盡之偁。人盡曰死。死澌異部曡韵。</duanzhu>
<xushi>人所離也。</xushi>
<duanzhu>形體與䰟魄相離。故其字從歺人。</duanzhu>
<xushi>从？人。</xushi>
<duanzhu>息姊切，十五部。</duanzhu>
<xushi>凡死之屬皆从死。</xushi>
</t>

<wh><img src="164A-01">（图164A-01）</img></wh>
<t>
<xushi>古文死如此。</xushi>
<duanzhu>從古文？、古文人。</duanzhu>
</t>

<wh>薨</wh>
<t>
<xushi>公矦𣨛也。</xushi>
<duanzhu>《曲禮》曰「公矦曰薨。？部曰「大夫死曰？。此不曰公矦死而言公矦碎者，欲見分別則惟大夫偁碎。統言則不爾也。《曲禮》又曰壽考曰卒。短折曰不祿。此槪言之。非謂大夫士也。</duanzhu>
<xushi>从，瞢省聲。</xushi>
<duanzhu>呼肱切，六部。</duanzhu>
</t>

<wh>薧</wh>
<t>
<xushi>死人里也。</xushi>
<duanzhu>樂府相和曲有薤露、蒿里之歌。譙周、崔豹皆云：起於田橫自殺。從者爲作悲歌。崔云：謂人命奄忽。如薤上之露易晞滅。亦謂人死䰟魄歸於蒿里。蒿里辭曰「蒿里誰家地。聚斂䰟魄無賢愚。然則蒿里者，謂虛墓之閒也。且其字作蒿。此獨云薧、死人里。則字作薧而義亦殊。葢有一里人盡死者，因目爲薧里。許所聞不同譙，崔也。按《周禮》「乾魚謂之薧。內則。蓳荁衯榆免薧。注：免、新生者。薧，乾也。然則凡死而枯槁謂之薧。不必如許所說。</duanzhu>
<xushi>从，蒿省聲。</xushi>
<duanzhu>呼毛切。二部。按《周禮》、《禮記》音考。</duanzhu>
</t>

<wh><img src="164B-01">𣣌</img></wh>
<t>
<xushi>戰。</xushi>
<duanzhu>句。</duanzhu>
<xushi>見血曰傷。</xushi>
<duanzhu>句。《周禮》曰「凡傷人見血而不以吿者。注：傷人見血、見血乃爲傷人耳。此見血曰傷謂戰者見血受傷也。</duanzhu>
<xushi>亂或爲惛。</xushi>
<duanzhu>或惑古今字心部曰「惛、不憭也。此謂戰傷殙瞀者，重於見血也。</duanzhu>
<xushi>死而復生爲？。</xushi>
<duanzhu>此謂戰傷又重於惛也。謂之？者，次於死也。三言皆謂戰。葢出司馬法等書。</duanzhu>
<xushi>从，次聲。</xushi>
<duanzhu>形聲包會意也。咨四切，十五部。</duanzhu>
</t>
<variants>文四，重一。</variants>

<wh>冎</wh>
<t>
<xushi>剔人肉置其骨也。</xushi>
<duanzhu>剔當作𩮜。解也。其《周禮》膊之、焚之、辜之之㓝與。《列子》曰「炎人之國。其親戚死。冎其肉而棄之。刀部無剔字。冎俗作剮。</duanzhu>
<xushi>象形。頭隆骨也。</xushi>
<duanzhu>隆豐大也。說此字爲象形者，謂上大下小象骨之隆起也。古瓦切。十七部。口部咼以爲聲。</duanzhu>
<xushi>凡冎之屬皆从冎。</xushi>
</t>

<wh><img src="164B-02">𠛰</img></wh>
<t>
<xushi>分解也。</xushi>
<duanzhu>分別、離別皆是也。今人分別則彼列切。離別則憑列切。古無是也。俗謂八部？爲古別字。且或於？部乖字下益曰？古文別。假令果尒。則於此何不載乎。</duanzhu>
<xushi>从冎、从刀。</xushi>
<duanzhu>冎者，分解之皃。刀者，所以分解也。十五部。</duanzhu>
</t>

<wh><img src="164B-03">𠕩</img></wh>
<t>
<xushi>別也。从冎，卑聲，讀若罷。</xushi>
<duanzhu>府移切。十六部。罷聲古音在十七部。合韵也。脾與𠂢？字音義相近。</duanzhu>
</t>
<variants>文三。</variants>

<wh>骨</wh>
<t>
<xushi>肉之覈也。</xushi>
<duanzhu>西部而。覈，實也。肉中骨曰覈。蔡邕注典引曰「肴覈，食也。肉曰肴。骨曰覈。《周禮》「𠀉陵、其植物宜覆物。注云：核物、梅李之屬。〈小雅〉「殽核維旅。箋云：豆實菹醢也。籩實有桃梅之屬。按覈核古今字。故《周禮》經文作覈注文作核。古本皆如是。《詩》殽核、蔡邕所據魯《詩》作肴覈。梅李謂之覈者，亦肉中有骨也。</duanzhu>
<xushi>从冎，有肉。</xushi>
<duanzhu>去肉爲冎。在肉中爲骨。古忽切，十五部。</duanzhu>
<xushi>凡骨之屬皆从骨。</xushi>
</t>

<wh>髑</wh>
<t>
<xushi>髑髏。</xushi>
<duanzhu>逗。</duanzhu>
<xushi>頂也。</xushi>
<duanzhu>頁部曰「頂，顚也。《廣雅》「？顱謂之髑髏。按頁部。？顱、頭骨也。</duanzhu>
<xushi>从骨，蜀聲。</xushi>
<duanzhu>徒谷切，三部。</duanzhu>
</t>

<wh>髏</wh>
<t>
<xushi>髑髏也。</xushi>
<duanzhu>二字曡韵。</duanzhu>
<xushi>从骨，婁聲。</xushi>
<duanzhu>洛矦切，四部。</duanzhu>
</t>

<wh>髆</wh>
<t>
<xushi>肩甲也。</xushi>
<duanzhu>肉部曰「肩，髆也。單呼曰肩。絫呼曰肩<pb n="167"/>甲。甲之言葢也。肩葢乎衆體也。今俗云肩甲者，古語也。《釋名》作肩甲。《靈樞經》作肩胛。《水經注》云：如人袒胛。故謂之赤胛山。胛者，甲之俗也。應劭《漢書注》曰「大宛天馬汗血。汗從前肩髆中出。如血。《周禮》醢人豚拍注云：或曰豚拍，肩也。然則假拍爲髆字。</duanzhu>
<xushi>从骨，尃聲。</xushi>
<duanzhu>補各切，五部。</duanzhu>
</t>

<wh>髃</wh>
<t>
<xushi>肩前也。</xushi>
<duanzhu>士喪《禮記》：卽牀而奠。當腢。注曰「腢、肩頭也。腢卽髃字。《毛詩傳》曰「自左膘而䠶之達於右髃。爲上殺。膘、脅後髀前肉也。何注《公羊》云：自左膘䠶之達於右髃。中心死疾鮮絜也。髃本謂人。亦假爲獸骨之偁。凡肩後統於背前爲髃。髃之言隅也。如物之有隅也。</duanzhu>
<xushi>从骨，禺聲。</xushi>
<duanzhu>午口切，四部。</duanzhu>
</t>

<wh>骿</wh>
<t>
<xushi>骿脅。</xushi>
<duanzhu>逗。</duanzhu>
<xushi>幷榦也。</xushi>
<duanzhu>依《左傳正義》訂。肉部。脅，膀也。肋、脅骨也。《廣雅》「榦謂之肋。是脅骨一名榦。故韋注《國語》云：骿、幷榦也。杜注《左傳》云：騈脅、合榦也。其字《左傳》、《史記》作騈。《國語》、〈吳都賦〉作骿。《論衡》作仳。騈仳假借字。</duanzhu>
<xushi>从骨，幷聲。</xushi>
<duanzhu>形聲包會意也。部田切，古音在十一部。</duanzhu>
<xushi>晉文公骿脅。</xushi>
<duanzhu>見《左傳》僖卄三年、〈晉語〉。</duanzhu>
</t>

<wh>髀</wh>
<t>
<xushi>股外也。</xushi>
<duanzhu>各本無外。今依《爾雅音義》、《文𨕖》七命注、元應書、《太平御覽》補。股外曰<pb n="167-1"/>髀。髀上曰髖。肉部曰股，髀也。渾言之。此曰髀、股外也。析言之。其義相足。〈大部〉曰奎、兩髀之閒也。</duanzhu>
<xushi>从骨，卑聲。</xushi>
<duanzhu>幷弭切，十六部。</duanzhu>
</t>

<wh><img src="165A-01">䠋</img></wh>
<t>
<xushi>古文髀。</xushi>
<duanzhu>從足者，足所恃以能行也。鄭司農注《周禮．典同》曰「鍾形下當䠋。按其文義當是庳之假借。庳，卑也。列女傳。古者，婦人身子。寑不側。坐不邊。立不䠋。按其文義。當是跛之假借。今兩書皆譌作蹕。</duanzhu>
</t>

<wh>髁</wh>
<t>
<xushi>髀骨也。</xushi>
<duanzhu>髀骨猶言股骨也。醫經亦謂之股骨。沈氏彤釋骨云：腰䯊骨旁臨兩股者曰堅骨、曰大骨、曰髂。一身之伸屈司焉。故通曰機關。關之旁曰髀樞、亦曰樞機者，髀骨之入樞者也。在膝以上者曰髀骨、曰股骨。其直者曰楗。其斜上俠髖者則所謂機也。按髀之上曰髖卽俗所謂髂也。髁者，髀與髖相按之處。人之所以能立、能行、能有力者皆在於是。故醫經謂之機。骨空論曰俠髖曰機是也。醫經曰腰髁骨者，其字當作䯊。卽髂字。不當作髁。《文𨕖》注引《埤蒼》曰「髂、腰骨也。</duanzhu>
<xushi>从骨，果聲。</xushi>
<duanzhu>苦臥切，十七部。</duanzhu>
</t>

<wh><img src="165A-02">𩪗</img></wh>
<t>
<xushi>𡱂骨也。</xushi>
<duanzhu>《廣雅》曰「臎，？也。臎者，翠之俗。內則所謂舒鴈翠、舒鳧翠是也。《吕覽》：雋觾之翠。高注曰「翠，厥也。此假厥爲？也。醫經曰「尻骨曰脊骶、曰尾骶、曰尾<pb n="167-2"/>屈、曰橛骨、曰竆骨。</duanzhu>
<xushi>从骨，厥聲。</xushi>
<duanzhu>居月切，十五部。</duanzhu>
</t>

<wh>髖</wh>
<t>
<xushi>髀上也。</xushi>
<duanzhu>髀上爲？之兩旁。故其字次於？。髖者，其骨冣寬大也。諸書所謂䯊骨。？髂皆同也。《埤蒼》作髂。《字林》作䯊。皆云𦝫骨。謂上屬於𦝫也。《釋名》云：樞機也。要髀股動搖如樞機也。正謂此髖與髀相接處。釋骨曰「骶之上俠脊十七節至二十節起骨曰腰髁骨。曰兩髁。按髁當作䯊。○骨空論云：輔骨上、橫骨下爲楗。注：膝輔骨上、腰髖骨下爲楗。按橫骨卽髖。橫之言廣也。楗卽髀骨之直者。機卽髀骨與髖相構處也。</duanzhu>
<xushi>从骨，寬聲。</xushi>
<duanzhu>胡官切，十四部。</duanzhu>
</t>

<wh>髕</wh>
<t>
<xushi>厀耑也。</xushi>
<duanzhu>厀、脛頭節也。釋骨云：葢膝之骨曰膝髕。《大戴禮》曰「人生朞而髕。髕不備則人不能行。古者，五㓝臏、宫、劓、墨、死。臏者，髕之俗。去厀頭骨也。周改髕作跀。其字借作刖。𣃔足也。漢之斬趾是也。髕者癈不能行。跀者尚可箸踊而行。踊者，跀足者之屨。《莊子》「兀者叔山無趾。踵見仲尼。崔譔云：無趾故以踵行。是則跀輕於髕也。《古文尚書》吕㓝說夏㓝作剕。〈周本紀〉、漢〈㓝法志〉、《周禮》司㓝注引《尚書大傳》皆作髕。《周禮》〔注〕云：周改臏作刖。而《公羊疏》引鄭駁異義云：臯陶改臏爲剕。吕㓝有剕。周改剕爲刖。與《周禮》〔注〕不合。足部云：䠊，跀也。䠊卽剕字。許謂䠊卽跀矣。鄭析䠊跀爲二。不知其制何以分別。竊謂《周禮》〔注〕爲長。駁異義則未定之論。許說亦非是也。剕惟見於吕㓝。他經傳無言䠊、言剕者。葢䠊者髕之一名。故《周禮》說周制作刖。吕㓝說夏制。則《今文尚書》作臏。《古文尚書》作剕。實一事也。周改髕爲跀、卽改䠊爲跀也。許釋䠊爲跀。非。鄭云臯陶改髕爲䠊。亦非也。髕作䠊、如〈禹貢〉蠙作玭、〈商書〉紂作受。音轉字異。非有他也。</duanzhu>
<xushi>从骨，賔聲。</xushi>
<duanzhu>毗忍切，十二部。</duanzhu>
</t>

<wh>䯏</wh>
<t>
<xushi>骨耑也。</xushi>
<duanzhu>骨當是骸之誤。骨空論云：膝解爲骸關。是也。關䯏雙聲。䯏取機括之意。</duanzhu>
<xushi>从骨，𠯑聲。</xushi>
<duanzhu>古？切，十五部。</duanzhu>
</t>

<wh>䯣</wh>
<t>
<xushi>厀脛閒骨也。</xushi>
<duanzhu>骨空論云：骸下爲輔。輔上爲膕。膕上爲關。是也。膝解爲骸關。言外也。膕上爲關。言內也。</duanzhu>
<xushi>从骨，？聲。</xushi>
<duanzhu>𠀉媿切，十五部。</duanzhu>
</t>

<wh>骹</wh>
<t>
<xushi>脛也。</xushi>
<duanzhu>脛、厀下也。凡物之脛皆曰骹、〈釋嘼〉：馬四骹皆白驓。薛注西京曰「靑骹、鷹靑脛者。《方言》曰「矛骹細如鶴脛者，謂之鶴膝。〈考工記〉說輻材曰「參分其股圍。去一以爲骹圍。大鄭云：《方言》股以喻其豐。故言骹以喻其細。禮多假校爲之。士喪《禮記》：綴足用燕几。校在南。注：校，脛也。〈祭統〉：夫人薦豆執校。注：校、豆中央直者也。此皆假校爲骹也。</duanzhu>
<xushi>从骨，交聲。</xushi>
<duanzhu>口交切，二部。</duanzhu>
</t>

<wh>骭</wh>
<t>
<xushi>骹也。</xushi>
<duanzhu>《吕覽》〔注〕引《孟子》：拔骭一毛而利天下。甯戚歌。短布單衣適至骭。按骭之言榦也。榦者，本也。人體之阯也。脅骨何以亦名榦也。曰脅榦見於《左傳》楄柎藉榦《公羊》拹公榦而殺之。古榦翰通用。《毛詩》翰字多爲榦之假借。脅榦乃翰之假借。脅肋如鳥之羽翰分布也。</duanzhu>
<xushi>从骨，干聲。</xushi>
<duanzhu>古案切，十四部。</duanzhu>
</t>

<wh>骸</wh>
<t>
<xushi>脛骨也。</xushi>
<duanzhu>上文言脛也，骹也。不言骨者。骹骭皆目其表也。骨空論曰「膝解爲骸關。俠膝之骨爲連骸。然則正謂脛骨爲骸矣。下文云：連骸下爲輔。輔卽骸也。膝解爲其關。俠膝之骨連之也。字從亥者。亥，荄也。荄，根也。《公羊傳》〔注〕：骸、人骨也。則引伸爲凡人骨之偁。</duanzhu>
<xushi>从骨，亥聲。</xushi>
<duanzhu>戸皆切，古音在一部。</duanzhu>
</t>

<wh><img src="166A-01">𩪦</img></wh>
<t>
<xushi>骨中脂也。从骨。隓（⿰𨸏𢀡）聲。</xushi>
<duanzhu>息委切。古音在十七部。𣜩作髓。</duanzhu>
</t>

<wh>䯜</wh>
<t>
<xushi>骨閒黃汁也。从骨，易聲。讀若易曰夕惕若厲。</xushi>
<duanzhu>讀若二字小徐無。非也。汗𥳑、古文四聲韵皆云：䯜出古《周易》「正因《說文》奪讀若字。遂徑作夕䯜也。夕惕若厲又見夕部及他古籍。易<pb n="168-1"/>惟費氏以古字號古文易。鄭君傳費氏。亦云惕，懼也。且易惕字屢見。倘古文皆作䯜。諸家必有爲之說者，而未見也。他歷切，十六部。</duanzhu>
</t>

<wh>體</wh>
<t>
<xushi>緫十二屬也。</xushi>
<duanzhu>十二屬許未詳言。今以人體及許書覈之。首之屬有三。曰頂、曰面、曰頤。身之屬三。曰肩、曰脊、曰？。手之屬三。曰厷、曰臂、曰手。足之屬三。曰股、曰脛、曰足。合《說文》全書求之。以十二者統之。皆此十二者所分屬也。</duanzhu>
<xushi>从骨，豊聲。</xushi>
<duanzhu>他禮切，十五部。</duanzhu>
</t>

<wh>髍</wh>
<t>
<xushi>㾫病也。</xushi>
<duanzhu>？部曰「㾫、半枯也。《漢書》敘傳曰「又况幺䯢不及數子。鄭氏曰「䯢音麼。小也。晉灼曰「此骨偏䯢之䯢也。按二說皆是。本骨偏䯢字借爲幺麼。是以《文𨕖》作幺麼。且偏䯢是不全之病。不全則不大。故引伸爲不長曰幺、細小曰麼之義。許書無麼字。葢以髍包之。不得以髍平麼上爲疑也。</duanzhu>
<xushi>从骨，麻聲。</xushi>
<duanzhu>莫鄱切，十七部。</duanzhu>
</t>

<wh>骾</wh>
<t>
<xushi>食骨畱咽中也。</xushi>
<duanzhu>〈晉語〉「⺊籒曰「狹以銜骨。韋曰「骨所以鯁刺人也。忠言逆耳。如食骨在喉。故云骨骾之臣。《漢書》巳下皆作骨鯁。字從魚。謂畱咽者魚骨挍多也。依《說文》則鯁訓魚骨。骨畱咽中當作骾。按自髑至體皆言人骨。體者，緫上文言之也。髍者，人骨之病也。<pb n="168-2"/>骼骴二文、則禽獸之骨。骾者，人哽於物。骨主謂人。故其字非人骨而從骨。其次則必先於駱骴也。</duanzhu>
<xushi>从骨，㪅聲。</xushi>
<duanzhu>古杏切，古音在十部。</duanzhu>
</t>

<wh>骼</wh>
<t>
<xushi>禽獸之骨曰骼。</xushi>
<duanzhu>按骨當作髖。許據禮十七篇。故云禽獸之髖曰骼也。禽者走獸緫名。《儀禮》多言肫骼。肫亦作膞。皆《說文》之腨字也。骼亦作胳。於人曰髖也。髖者，髀上也。牲前足體三。曰肩、曰臑、曰臂。臑於人爲厷。肩下臂上也。後足體三。曰骼、曰髀、曰腨。禮髀賤不升。故經多言肩臂臑、膞骼。臑在臂上。骼在肫上。而先言臂肫者，葢四胑以下爲貴也。骼是本字。至《埤蒼》乃作髂。《廣雅》、《字林》變作䯊。又或作？。魚虞歌麻通轉之故也。云曰骼曰骴者，所以別人禽之異名。肉部曰「臂、羊豕曰臑。是其例也。許據十七篇爲言。故不敢謂骼爲人骨也。〈月令〉「孟春掩骼薶骴。鄭云：骨枯曰骼。肉腐曰骴。蔡云：露骨曰骼。有肉曰骴高注《吕覽》云：白骨曰骼。有肉曰髊。注《淮南》同。皆不言骼骴爲禽獸之骨也。則亦未嘗不可通用矣。</duanzhu>
<xushi>从骨，各聲。</xushi>
<duanzhu>古覈切，《廣韵》古伯切。古音在五部。</duanzhu>
</t>

<wh>骴</wh>
<t>
<xushi>鳥獸殘骨曰骴。</xushi>
<duanzhu>殘同㱚餘也。鳥獸《廣韵》作鳥鼠。《曲禮》曰「四足曰漬。注：漬謂相瀸污而<pb n="168-3"/>死也。〈小雅〉「助我舉柴。手部引作㧘。毛、許皆云㧘，積也。《鄭箋》「雖不中。必助中者舉積禽。二經漬㧘字音義皆同骴。故許知骴不謂人骨也。《周禮》「蜡氏掌除骴。故書骴作脊。先鄭云：脊讀爲㱴。謂死人骨也。〈月令〉「掩骼埋胔。骨之尚有肉者也。乃禽獸之骨皆是。此先鄭兼人與禽獸言之。而《公羊傳》「大災者何。大瘠也。大瘠者何。㾐也。漢〈食貨志〉「國亡捐瘠。孟康曰「肉腐爲瘠。捐骨不薶者。《公羊》、漢志瘠卽骴字。合之鄭注〈月令〉肉腐曰骴。蔡氏、高氏云有肉曰骴。又皆指人言之。說雖不同。皆關王政仁民愛物之意。其字正作骴。假借作漬、作㧘、作瘠、作脊。皆同音假借也。漬又作㱴。</duanzhu>
<xushi>骴。</xushi>
<duanzhu>逗。</duanzhu>
<xushi>可惡也。</xushi>
<duanzhu>釋骴字音義也。以其㱚薉可惡。人所不欲見。故從骨從此。此亦聲。</duanzhu>
<xushi>从骨，此聲。</xushi>
<duanzhu>資四切，十六部。</duanzhu>
<xushi>明堂〈月令〉曰「</xushi>
<duanzhu>《大戴禮》盛德篇云：明堂〈月令〉「盧辨曰「於明堂之中施十二月之令也。按漢志說禮云：明堂陰陽三十三篇。古明堂之遺事。〈月令〉葢三十三篇之一。許偁〈月令〉皆云明堂〈月令〉。</duanzhu>
<xushi>掩骼薶骴。</xushi>
<duanzhu>鉉本此下有骴或從肉四字。鍇無。按假令許有此四字。則當先冠以篆文。胔見《周禮》、《禮記》、《釋文》「或字也。《玉篇》骴作髊。豈《周禮》、《說文》古本皆如是與。《吕氏春秋》作髊。亦或字也。</duanzhu>
</t>

<wh>骫</wh>
<t>
<xushi>骨耑骫奊也。</xushi>
<duanzhu>夨部奊下曰「頭衺骫奊態也。招隱士曰「林木茷骫。王注：枝條盤？也。枚皋傳。其文骫骳。曲隨其事。皆得其意。師古曰「骫骳猶言屈曲也。然則骫奊者，謂屈曲之狀。骫字廁於此者，統人及禽獸之骨言。</duanzhu>
<xushi>从骨，丸聲。</xushi>
<duanzhu>於詭切。十六部。按丸聲在十四部。此合韵也。</duanzhu>
</t>

<wh>䯤</wh>
<t>
<xushi>骨擿之可會髮者。</xushi>
<duanzhu>䯤㑹曡韵。鄘風。象之揥也。毛曰「揥所以摘髮。摘本又作擿。䯤所以㑹髮、與揥所以擿髮訓釋正同。䯤與揥一物而少異。《釋名》曰「揥，摘也。所以摘髮也。導所以導擽𩯭髮、使入巾幘之裏也。或曰擽𩯭以事名之也。然則揥一名擿。鄘風所云也。導一名撩𩯭。漢魏巳後多云玉導、簪導。今人之抿簪。《詩》、禮之䯤也。《周禮》弁師。㑹五采玉琪。注曰「故書㑹作䯤。先鄭云：讀如馬㑹之㑹。謂以五采束髮也。〈士喪禮〉「檜用組。乃筓。檜讀與䯤同。書之異耳。說曰「以組束髮。乃箸筓。謂之檜。沛國人謂反紒爲䯤。按先鄭說云爾者，葢由㑹髮之器謂之䯤。因之束髮謂之䯤。與《儀禮》之檜同。今〈士喪禮〉字作鬠。注云：古文鬠皆爲括。骨擿猶象揥也。必云骨者，爲其字從骨。䯤者，獸骨之成器者也。故廁於末。</duanzhu>
<xushi>从骨，㑹聲。</xushi>
<duanzhu>形聲包㑹意也。古外切，十五部。</duanzhu>
<xushi>《詩》曰「䯤弁如星。</xushi>
<duanzhu>〈衞風〉文。今作㑹弁。《毛傳》曰「弁、皮弁。所以㑹髮。按此傳極可疑。葢淺人改竄也。皮弁者，諸矦所以視朔及與諸矦相朝聘。非爲㑹髮之用也。云所以會髮。殊不辭矣。《說文》多沿《毛傳》「其云可㑹髮者，必本《毛傳》此文。葢《毛詩》本作䯤弁。傳本云䯤所以㑹髮。弁、皮弁。正同《周禮故書》皮弁䯤五采。謂先束髮而後戴弁。其光耀如星也。自《鄭箋》《毛詩》乃易䯤爲㑹。釋爲弁之縫中。與注《周禮》從今書不從故書正同。後人據箋改傳。致有此不通耳。毛、許、先鄭說《詩》禮皆與後鄭不同。其義則後鄭爲長。</duanzhu>
</t>
<variants>文二十五，重一。</variants>

<wh>肉</wh>
<t>
<xushi>胾肉。</xushi>
<duanzhu>下文曰「胾、大臠也。謂鳥獸之肉。《說文》之例。先人後物。何以先言肉也。曰以爲部首。不得不首言之也。生民之初。食鳥獸之肉。故肉字冣古。而製人體之字。用肉爲偏旁。是亦假借也。人曰肌。鳥獸曰肉。此其分別也。引伸爲《爾雅》肉好、〈樂記〉廉肉字。</duanzhu>
<xushi>象形。</xushi>
<duanzhu>如六切，三部。</duanzhu>
<xushi>凡肉之屬皆从肉。</xushi>
</t>

<wh>腜</wh>
<t>
<xushi>婦孕始兆也。</xushi>
<duanzhu>依《廣韵》訂。《韓詩》曰「周原腜腜。又曰「民雖靡腜。《毛詩》皆作膴。腜腜，美也。《廣雅》曰「腜腜，肥也。此引伸之義也。</duanzhu>
<xushi>从肉，某聲。</xushi>
<duanzhu>莫桮切，古音在一部。</duanzhu>
</t>

<wh>肧</wh>
<t>
<xushi>婦孕一月也。</xushi>
<duanzhu>文子曰「一月而膏。二月血脈。三月而肧。四月而胎。五月而筋。六月而骨。七月而成形。八月而動。九月而躁。十月而生。《淮南》曰「一月而膏。二月而胅。三月而胎。說各乖異。其大致一也。李善注〈江賦〉。引《淮南》三月而肧胎。與今本異。</duanzhu>
<xushi>从肉，不聲。</xushi>
<duanzhu>匹桮切，古音在一部。</duanzhu>
</t>

<wh>胎</wh>
<t>
<xushi>婦孕三月也。</xushi>
<duanzhu>元應兩引皆作二月。〈釋詁〉曰「胎，始也。此引伸之義。《方言》曰「胎，養也。此假借胎爲頤養也。又曰「胎逃也。則方俗語言也。</duanzhu>
<xushi>从肉，台聲。</xushi>
<duanzhu>土來切，一部。</duanzhu>
</t>

<wh>肌</wh>
<t>
<xushi>肉也。从肉，几聲。</xushi>
<duanzhu>居夷切，十五部。</duanzhu>
</t>

<wh>臚</wh>
<t>
<xushi>皮也。</xushi>
<duanzhu>今字皮膚從籒文作膚。膚行而臚廢矣。〈晉語〉「聽臚言於市。史、漢臚句傳。蘇林曰「上傳語吿下爲臚。此皆讀爲敷奏以言之敷也。《史記》「臚於郊祀。《漢書》「大夫臚岱。韋昭辨《釋名》「鴻，大也。臚、陳序也。<pb n="169-3"/>謂大以禮陳序賔客。此皆讀爲廷實旅百之旅也。劉熙《釋名》「鴻臚。腹前肥者曰臚。以京師爲心體。王矦外國爲腹腴。以養之也。此讀爲夏右腴之腴。皆假借也。其本義則皮膚也。</duanzhu>
<xushi>从肉，盧聲。</xushi>
<duanzhu>甫無切，五部。</duanzhu>
</t>

<wh><img src="167B-01">膚</img></wh>
<t>
<xushi>籒文臚。</xushi>
<duanzhu>經籍通用此字。〈禮運〉曰「膚革充盈。引伸爲狼跋文王之膚美、爲六月之膚大、爲《論語》之膚受。</duanzhu>
</t>

<wh>肫</wh>
<t>
<xushi>面頯也。</xushi>
<duanzhu>頁部曰「頯，權也。權俗作顴。肫、史漢作準。高祖隆準。服虔曰「準音拙。應劭曰「隆，高也。準頰權準也。按準者假借字。肫其正字。《儀禮》《釋文》引《說文》肫、之允反。是也。其入聲則音拙。《廣雅》作䪼。是也。若《戰國策》準頞、權衡竝言則準訓鼻矣。《儀禮》「牲體肫骼。假借肫爲腨字也。腨者，腓腸也。又〈中庸〉。肫肫其仁。鄭讀爲誨爾忳忳之忳。忳忳、懇誠皃也。是亦假借也。〈士昏禮〉「腊一肫。肫者純之假借。純，全也。</duanzhu>
<xushi>从肉，屯聲。</xushi>
<duanzhu>章倫切，十三部。</duanzhu>
</t>

<wh>𦠄</wh>
<t>
<xushi>頰肉也。</xushi>
<duanzhu>〈東方朔傳〉曰「樹頰胲。師古曰「胲、頰肉。音改。按《集韵》十五海曰「頰下曰䪱。或作胲、𦠄。《廣韵》十五海曰「頦、頰頦也。頦爲頰肉。與𦠄異部而同義。或作䪱。或假借胲字。</duanzhu>
<xushi>从肉，幾聲，讀若畿。</xushi>
<duanzhu>居衣切，十五部。</duanzhu>
</t>

<wh>脣</wh>
<t>
<xushi>口耑<pb n="170"/>也。</xushi>
<duanzhu>口之厓也。假借爲水厓之字。鄭注乾鑿度引《詩》寘之河之脣。</duanzhu>
<xushi>从肉，辰聲。</xushi>
<duanzhu>食鄰切，古音十三部。</duanzhu>
</t>

<wh>䫃</wh>
<t>
<xushi>古文脣。从頁。</xushi>
</t>

<wh>脰</wh>
<t>
<xushi>項也。</xushi>
<duanzhu>頁部曰「項、頭後也。按頭後卽頸後也。《左傳》曰「兩矢夾脰。《公羊傳》曰「宋萬搏閔公。絕其脰。注：脰，頸也。齊人語。〈士虞禮〉。膚祭三。取諸左膉上。注：膉、脰肉也。古文曰左股上。此字從肉。非從殳矛之殳聲。鄭意謂股者髀也。《禮經》多言髀不升。則取諸左股爲膚祭。非也。尋古文用字之例。假股爲膉正與假脾爲髀、假肫膞爲腨、假胳爲骼、假頭爲脰皆以異物同音相假借。股與膉當是同音。葢從肉役省聲。如坄疫豛皆從役省聲之比。役與益同部。此股非股肱字。注當云此字從肉從役省聲。非從殳矛之殳聲。今本脫誤不完。據賈疏云：鄭以殳與股不是形聲之類。其理未審。賈實錯解。而可證有非字。今本又奪非字。則更不可通矣。</duanzhu>
<xushi>从肉，豆聲。</xushi>
<duanzhu>徒𠊱切，四部。</duanzhu>
</t>

<wh>肓</wh>
<t>
<xushi>心下鬲上也。</xushi>
<duanzhu>下上各本互譌。《篇》、《韵》同。今依《左傳音義》正。《左傳》「疾不可爲也。在肓之上。膏之下。賈逵、杜預皆曰「肓，鬲也。心下爲膏。按鄭駁異義云：肺也、心也、肝也俱在鬲上。賈侍中說肓，鬲也。統言之。許云鬲上爲肓者，析言之。鬲上肓。肓上膏。膏上心。今本作心上鬲下則不可通矣。　　　　　　　〈素問〉曰「肓之原在䐡下。《釋名》曰「膈，塞也。塞上下、使氣與榖不相亂也。</duanzhu>
<xushi>从肉，亡聲。</xushi>
<duanzhu>呼光切。十部。按當云网平聲。</duanzhu>
<xushi>《春秋傳》曰「病在肓之上。</xushi>
<duanzhu>《左傳》成十年文。各本上譌下。今正。</duanzhu>
</t>

<wh>腎</wh>
<t>
<xushi>水臧也。</xushi>
<duanzhu>今《尚書》、古《尚書》說同。</duanzhu>
<xushi>从肉，臤聲。</xushi>
<duanzhu>時忍切，十二部。</duanzhu>
</t>

<wh>肺</wh>
<t>
<xushi>金臧也。</xushi>
<duanzhu>按各本不完。當云火藏也、博士說以爲金藏。下文脾下當云木藏也、博士說以爲土藏。肝下當云金藏也、博士說以爲木藏。乃與心字下土藏也、博士說以爲火藏一例。元應書兩引《說文》肺、火藏也。其所據當是完本。但未引一曰金藏耳。《五經異義》云：今《尚書》歐陽說。肝，木也。心，火也。脾，土也。肺，金也。腎，水也。古《尚書》說。脾，木也。肺，火也。心，土也。肝，金也。腎，水也。許愼謹案。〈月令〉「春祭脾。夏祭肺。季夏祭心。秋祭肝。冬祭腎。與古《尚書》同。鄭駁之曰「〈月令〉祭四時之位。乃其五藏之上下次之耳。冬位在後。而腎在下。夏位在前。而肺在上。春位小前。故祭先脾。秋位小卻。故祭先肝。腎也、脾也俱在鬲<pb n="170-2"/>下。肺也、心也、肝也俱在鬲上。祭者必三。故有先後焉。不得同五行之義。今醫病之法。以肝爲木。心爲火。脾爲土。肺爲金。腎爲水。則有瘳也。若反其術。不死爲劇。鄭注〈月令〉「自用其說。從今《尚書》說。楊雄《大玄》木藏脾。金藏肝。火藏肺。水藏腎。土藏心。從古《尚書》說。高注《吕覽》：於春祭先脾曰「春木勝土。先食所勝也。一說脾屬木。自用其藏也。於夏祭先肺曰「肺，金也。祭禮之先進肺。用其勝也。一曰肺火。自用其藏。於秋祭先肝曰「肝，木也。祭祀之肉。用其勝也。故先進肝。一曰肝，金也。自用其藏也。於冬祭先腎曰「腎屬水。自用其藏也。於中央土祭先心曰「祭祀之肉。先進心。心，火也。用所勝也。一曰心土。自用其藏也。其注《淮南》時則訓略同。皆兼從今古《尚書》說。而先今後古。許異義從古《尚書》說。《說文》雖兼用今古《尚書》說。而先古後今。與鄭不同矣。</duanzhu>
<xushi>从肉，<seal_script>市</seal_script>聲。</xushi>
<duanzhu>芳吠切，在十五部。</duanzhu>
</t>

<wh>脾</wh>
<t>
<xushi>土藏也。</xushi>
<duanzhu>文有脫誤。說見上。</duanzhu>
<xushi>从肉，卑聲。</xushi>
<duanzhu>符支切。在十六部。按古文以脾爲髀字。</duanzhu>
</t>

<wh>肝</wh>
<t>
<xushi>木藏也。</xushi>
<duanzhu>文有脫誤。說見上。</duanzhu>
<xushi>从肉，干聲。</xushi>
<duanzhu>古寒切。十四部。按《禮經》正脅謂之榦。少牢古文榦爲肝。此與古文髀爲脾皆但取同<pb n="170-3"/>音假借而巳。</duanzhu>
</t>

<wh>膽</wh>
<t>
<xushi>連肝之府也。</xushi>
<duanzhu>《白虎通》曰「府者，爲藏官府也。膽者，肝之府也、肝主仁。仁者不忍。故以膽𣃔。仁者必有勇也。〈素問〉曰「膽者，中正之官。決𣃔出焉。</duanzhu>
<xushi>从肉，詹聲。</xushi>
<duanzhu>都敢切，八部。</duanzhu>
</t>

<wh>胃</wh>
<t>
<xushi>榖府也。</xushi>
<duanzhu>《白虎通》曰「胃者，脾之府也。脾主稟氣。胃者，榖之委也。故脾稟氣於胃也。〈素問〉。脾胃者，倉廩之官。五味出焉。</duanzhu>
<xushi>从肉，？象形。</xushi>
<duanzhu>云貴切，十五部。</duanzhu>
</t>

<wh>脬</wh>
<t>
<xushi>旁光也。</xushi>
<duanzhu>各本作膀。非。兩膀謂脅也。今正。《白虎通》曰「旁光者，肺之府也。肺者，𣃔決膽。旁光亦常張有勢。故先決難也。〈素問〉曰「旁光者，州都之官。津液藏焉。按此所引《白虎通》本小徐。與《御覽》所引元命苞合。脬俗作胞。旁光俗皆從肉。</duanzhu>
<xushi>从肉，孚聲。</xushi>
<duanzhu>匹交切，古音在三部。</duanzhu>
</t>

<wh>腸</wh>
<t>
<xushi>大小腸也。</xushi>
<duanzhu>《白虎通》曰「大腸小腸、心之府也。心者，主禮。禮者，有分理。腸之大小相承受也。腸爲胃紀。胃爲脾府。心爲支體主。故有兩府。〈素問〉曰「大腸者，傳道之官。變化出焉。小腸者，受盛之官。化物出焉。按所引《白虎通》從顏氏《急就篇》注所引也。藏府古通偁。如《周禮》〔注〕五藏倂胃、旁光、大腸、小腸爲九藏是也。</duanzhu>
<xushi>从肉，昜聲。</xushi>
<duanzhu>直良切，十部。</duanzhu>
</t>

<wh>膏</wh>
<t>
<xushi>肥也。</xushi>
<duanzhu>按肥當作脂。脂字不廁於此者，許嚴人物之別。自胙篆巳下乃謂人所食者。膏謂人脂。在人者可假以名物。如無角者膏是也。脂專謂物。在物者不得假以名人也。</duanzhu>
<xushi>从肉，高聲。</xushi>
<duanzhu>古勞切，二部。</duanzhu>
</t>

<wh>肪</wh>
<t>
<xushi>肥也。</xushi>
<duanzhu>肥亦當作脂。王逸正部論說玉符曰「白如豬肪。通俗文曰「脂在腰曰肪。此假在人者以名物也。</duanzhu>
<xushi>从肉，方聲。</xushi>
<duanzhu>甫良切，十部。</duanzhu>
</t>

<wh>膺</wh>
<t>
<xushi>匈也。</xushi>
<duanzhu>勹部曰「匈，膺也。〈魯頌〉「戎狄是膺。〈釋詁〉、《毛傳》曰「膺，當也。此引伸之義。凡當事以膺。任事以肩。</duanzhu>
<xushi>从肉，𨿳聲。</xushi>
<duanzhu>於陵切，六部。</duanzhu>
</t>

<wh>肊</wh>
<t>
<xushi>匈骨也。</xushi>
<duanzhu>宋本、李燾本皆作骨。俗本作肉。非也。此如脅爲兩膀、榦爲脅骨。正名百物。不可紊也。</duanzhu>
<xushi>从肉乙。</xushi>
<duanzhu>各本作乙聲。今按聲字淺人所增也。胷臆字古今音皆在職德韵。乙字古今音皆在質櫛韵。是則作臆者形聲。作乙者㑹意也。從乙者，皃其骨也。魚骨亦有名乙者。於力切，一部。</duanzhu>
</t>

<wh>臆</wh>
<t>
<xushi>肊或从意。</xushi>
<duanzhu>意聲也。亦作？。</duanzhu>
</t>

<wh>背</wh>
<t>
<xushi>脊也。</xushi>
<duanzhu>？部曰「脊、背吕也。然則脊者，背之一端。背不止於脊。如髀者股外、股不止於髀也。云背脊也、股髀也。文法正同。《周易》「艮其背。不獲其身。</duanzhu>
<xushi>从肉，北聲。</xushi>
<duanzhu>補妹切，古音在一部。</duanzhu>
</t>

<wh>脅</wh>
<t>
<xushi>兩膀也。</xushi>
<duanzhu>《廣雅》曰「膀胠胉脅也。按許無胉字。胠下云亦下者，析言之。不與《廣雅》同也。膀言其前。胠言旁迫於肱者。又按《周禮》豚脅謂之豚拍。《儀禮》牲體脅謂之兩胉。注曰「今文胉爲迫。許此部前後皆無胉字。是則鄭從古文胉。許從今文迫也。膀亦假旁爲之。〈考工記〉旁鳴、蜩屬是。</duanzhu>
<xushi>从肉，劦聲。</xushi>
<duanzhu>虛業切，八部。</duanzhu>
</t>

<wh>膀</wh>
<t>
<xushi>脅也。从肉，旁聲。</xushi>
<duanzhu>步光切，十部。</duanzhu>
</t>

<wh>髈</wh>
<t>
<xushi>膀或从骨。</xushi>
</t>

<wh>脟</wh>
<t>
<xushi>脅肉也。</xushi>
<duanzhu>脅者統言之。脟其肉也。肋其骨也。〈子虛賦〉：脟割輪焠。假脟爲臠也。九歎說流水。龍卭脟圏。繚戾宛轉。脟一作綸。</duanzhu>
<xushi>从肉，寽聲。</xushi>
<duanzhu>力輟切，十五部。</duanzhu>
<xushi>一曰脟、腸閒肥也。一曰膫也。</xushi>
<duanzhu>肥當作脂。此別一義。謂禽獸也。下文云：膫、牛腸脂也。腸脂謂之脟。一名膫。下一曰當作一名。</duanzhu>
</t>

<wh>肋</wh>
<t>
<xushi>脅骨也。</xushi>
<duanzhu>亦謂之榦。榦者，翰也。如羽翰然也。</duanzhu>
<xushi>从肉，力聲。</xushi>
<duanzhu>盧則切，一部。</duanzhu>
</t>

<wh>胂</wh>
<t>
<xushi>夾脊肉也。</xushi>
<duanzhu>易艮九三。艮其限。裂其夤。馬云：夤、夾脊肉也。虞亦云：夤、脊肉。王弼云：當中脊之肉也。按夕部。夤、敬惕也。《周易》假爲胂。故三家注云爾。<pb n="171-2"/>若鄭本作𦟘。𦟘恐夤之誤。《廣雅》云：胂謂之脢。《周易》音義云胂以人反。則胂音同夤。○又按艮九三字、當是上肉下寅。故鄭本作𦟘。非叚夤敬字也。</duanzhu>
<xushi>从肉，申聲。</xushi>
<duanzhu>失人切，十二部。</duanzhu>
</t>

<wh>脢</wh>
<t>
<xushi>背肉也。</xushi>
<duanzhu>咸九五。咸其脢。子夏易傳云：在脊曰脢。馬云：脢，背也。鄭云：脢、背脊肉也。虞云：夾脊肉也。按諸家之言。不若許分析憭然。胂爲迫吕之肉。脢爲全背之肉也。《釋文》云：《說文》同鄭作背脊肉。未知其審。內則注：脄、脊側肉也。脄卽脢字。</duanzhu>
<xushi>从肉，每聲。</xushi>
<duanzhu>莫桮切，古音在一部。</duanzhu>
<xushi>易曰「咸其脢。</xushi>
</t>

<wh>𦙪</wh>
<t>
<xushi>髆也。</xushi>
<duanzhu>骨部曰「髆、肩甲也。</duanzhu>
<xushi>从肉，象形。</xushi>
<duanzhu>象其半也。古賢切，十四部。</duanzhu>
</t>

<wh>肩</wh>
<t>
<xushi>俗𦙪从戸。</xushi>
<duanzhu>從門戸於義無取。故爲俗字。</duanzhu>
</t>

<wh>胳</wh>
<t>
<xushi>亦下也。</xushi>
<duanzhu>亦腋古今字。亦部曰「人之臂亦也。兩厷迫於身者謂之亦。亦下謂之胳。又謂之胠。身之迫於兩厷者也。深衣曰「胳之高下。可以運肘。注：肘不能不出入。胳、衣袂當腋之縫也。按衣袂當胳之縫亦謂之胳。俗作袼。《禮經》牲體之胳。今文作胳。古文作骼。鄭出古文於注：是注從今文也。許訓胳爲亦下。訓骼爲禽獸之骨。是從古文禮。不同鄭也。</duanzhu>
<xushi>从肉，各聲。</xushi>
<duanzhu>古洛切。五部。按《儀禮》肫骼之骼或作胳。假借也。</duanzhu>
</t>

<wh>胠</wh>
<t>
<xushi>亦下也。</xushi>
<duanzhu>〈玉藻〉說袂二尺二寸。袪尺二寸。袪、袂末也。袪與胠同音。然則胳謂迫於厷者。胠謂迫於臂者。《左傳》襄廿三年。齊矦伐衞。有先驅、申驅、戎車、貳廣、啟胠、大殿。賈逵曰「左翼曰啟。右翼曰胠。啟胠皆在旁之軍。《莊子》胠篋。司馬曰「從旁開爲胠。皆取義於人體也。《廣雅》「胠，脅也。未若許說之明析。</duanzhu>
<xushi>从肉，去聲。</xushi>
<duanzhu>按胠去魚切。五部。鉉從去劫一切。此因訓脅而讀同之也。</duanzhu>
</t>

<wh>臂</wh>
<t>
<xushi>手上也。</xushi>
<duanzhu>又部曰「厷、臂上也。此皆析言之。亦下云人之臂亦。渾言之也。渾言則厷臂互偁。</duanzhu>
<xushi>从肉，辟聲。</xushi>
<duanzhu>卑義切，十六部。</duanzhu>
</t>

<wh>臑</wh>
<t>
<xushi>臂。</xushi>
<duanzhu>句。</duanzhu>
<xushi>羊豕曰臑。</xushi>
<duanzhu>各本皆作臂、羊矢也。〈鄕射禮〉音義引《字林》臂、羊豕也。《禮記》音義引《說文》臂、羊犬也。皆不可通。今正。許書嚴人物之辨。人曰臂。羊豕曰臑。此其辨也。禽有假臂名者。如《周禮》、內則馬般臂是也。人臂無偁臑者。如《儀禮》、《禮記》肩臂臑皆謂牲體也。許書之體本多言曰某。轉寫者多改曰某二字爲一也。字既改曰臑爲也。又誤羊豕爲矢。襲繆者久矣。不曰羊豕臂曰臑、而先言臂者何也。尊人也。謂人之臂、在羊豕則曰臑也。不以臑<pb n="172"/>字廁於胡胘膍胵膘膟膫之所、而廁於此何也。廁於此以舉正人物之名之例也。《禮經》臂臑爲二。然則手上人禽皆曰臂。臂上則人曰厷、禽曰臑。何以言人臂、禽臑也。曰臂可偁厷。厷亦可偁臂。許蒙上文臂篆言、故爲統辭。未及分析也。鄭注禮曰「肩臂臑、肱骨。肫骼。股骨。則又以肱統三者，以股統二者也。臑之言濡也。濡者，柔也。</duanzhu>
<xushi>从肉，需聲，讀若儒。</xushi>
<duanzhu>各本作襦。今從〈鄕射禮〉音義。人于反。古音在四部。鉉用𨙻到一切。乃音轉。非古本音也。作腝者誤。</duanzhu>
</t>

<wh>肘</wh>
<t>
<xushi>臂節也。</xushi>
<duanzhu>厷與臂之節曰肘。股與脛之節曰厀。卪部曰「厀、脛頭卪也。其文法同也。肘、今江蘇俗語曰手臂掙注是也。深衣曰「胳之高下。可以運肘。袂之長短。反詘之及肘。注云：肘當臂中爲節。臂骨上下各尺二寸。按上謂厷。下謂臂也。</duanzhu>
<xushi>从肉寸。</xushi>
<duanzhu>陟桺切，三部。</duanzhu>
<xushi>寸。</xushi>
<duanzhu>逗。</duanzhu>
<xushi>手寸口。</xushi>
<duanzhu>說從寸之意。謂從寸口至此爲一節也。此一節之中曰掔。</duanzhu>
</t>

<wh><img src="170A-01">𪗇</img></wh>
<t>
<xushi>𣬈𪗇（⿵齊肉）也。</xushi>
<duanzhu>各本𣬈作肶。誤。囟部曰「𣬈臍、人臍也。凡居中曰臍。〈釋言〉、馬注吕㓝皆云：齊，中也。釋地。中州曰齊州。《列子》中國曰齊國。莊、列與齊俱入。與汩偕出。司馬云：齊、回水如磨齊也。皆臍字引伸假借之義。《左傳》噬齊字衹作齊。</duanzhu>
<xushi>从肉，𣬈聲。</xushi>
<duanzhu>徂兮切，十五部。</duanzhu>
</t>

<wh>腹</wh>
<t>
<xushi>厚也。</xushi>
<duanzhu>腹厚曡韵。此與髮拔也、尾微也一例。謂腹之取名。以其厚大。《釋名》曰「腹，複也。富也。文法同。〈釋詁〉、《毛傳》皆云：腹，厚也。則是引伸之義。謂凡厚者皆可偁腹。如〈小雅〉出入腹我、〈月令〉水澤腹堅是也。</duanzhu>
<xushi>从肉，？聲。</xushi>
<duanzhu>方六切，三部。</duanzhu>
</t>

<wh>腴</wh>
<t>
<xushi>腹下肥者。</xushi>
<duanzhu>者各本作也。今依《文𨕖注》：此主謂人。《論衡》「傳語曰「堯若腊、舜若腒、桀紂之君垂腴尺餘是也。若〈少儀〉「羞濡魚者進尾。冬右腴。〈七發〉「犓牛之腴。假人之偁偁之也。</duanzhu>
<xushi>从肉，臾聲。</xushi>
<duanzhu>羊朱切，四部。</duanzhu>
</t>

<wh>脽</wh>
<t>
<xushi>？也。</xushi>
<duanzhu>？鍇作尻。非也。〈東方朔傳〉曰「臣觀其臿齒牙。樹頰胲。吐脣吻。擢頷頤。結股腳。連脽尻。每句二字皆相爲屬別。師古曰「脽，臀也。本《說文》也。渾言則？尻爲一。尸部曰「尻、𦞠也。朔傳曰尻益高是也。析言則？統之。尻乃近穢處。今北方俗云溝子是也。連脽尻者，斂足而立之狀。漢武帝紀。立后土祠於汾陰脽上。如淳曰「脽者，河之東岸特堆。魏土地記云：河東郡北八十里有汾陰城。北去汾水三里。城西北隅曰脽𠀉。詳〈邑部〉鄈下。</duanzhu>
<xushi>从肉，隹聲。</xushi>
<duanzhu>示隹切，十五部。</duanzhu>
</t>

<wh>䏐</wh>
<t>
<xushi>孔也。</xushi>
<duanzhu>蒙脽<pb n="172-2"/>言則謂？孔也。俗謂之？？。</duanzhu>
<xushi>从肉，夬聲。讀若決水之決。</xushi>
<duanzhu>夬聲鉉本作決省聲。誤。鍇本亦同者，張次立依鉉改之也。決水在盧江。見〈水部〉「古穴切，十五部。</duanzhu>
</t>

<wh>胯</wh>
<t>
<xushi>股也。</xushi>
<duanzhu>合兩股言曰胯。《廣韵》曰「。胯、兩股之閒也。《史記》曰「不能死。出我胯下。</duanzhu>
<xushi>从肉，夸聲。</xushi>
<duanzhu>苦故切，五部。</duanzhu>
</t>

<wh>股</wh>
<t>
<xushi>髀也。</xushi>
<duanzhu>骨部曰「髀、股外也。言股則統髀。故曰髀也。</duanzhu>
<xushi>从肉，殳聲。</xushi>
<duanzhu>公戸切。五部。按殳字古音在四部。股羖字古音在五部。見於《詩》者如此。</duanzhu>
</t>

<wh>腳</wh>
<t>
<xushi>脛也。</xushi>
<duanzhu>〈東方朔傳〉曰「結股腳。謂跪坐之狀。股與腳以厀爲中。腳之言卻也。凡卻步必先脛。</duanzhu>
<xushi>从肉，卻聲。</xushi>
<duanzhu>居勺切，五部。</duanzhu>
</t>

<wh>脛</wh>
<t>
<xushi>胻也。</xushi>
<duanzhu>厀下踝上曰脛。脛之言莖也。如莖之載物。</duanzhu>
<xushi>从肉，巠聲。</xushi>
<duanzhu>胡定切，十一部。</duanzhu>
</t>

<wh>胻</wh>
<t>
<xushi>脛耑也。</xushi>
<duanzhu>耑猶頭也。脛近膝者曰胻。如股之外曰髀也。言脛則統胻。言胻不統脛。〈龜策傳〉曰「壯士斬其胻。卽斮朝涉之脛也。</duanzhu>
<xushi>从肉，行聲。</xushi>
<duanzhu>戸更切。古音在十部。《篇》、《韵》皆胡郞切。</duanzhu>
</t>

<wh>腓</wh>
<t>
<xushi>脛腨也。</xushi>
<duanzhu>咸六二。咸其腓。鄭曰「腓、膞腸也。按諸書或言膞腸。或言腓腸。謂脛骨後之肉也。腓之言肥。似中有腸者然。故曰<pb n="172-3"/>腓腸。荀爽易作肥。云謂五也尊盛。故稱肥。此荀以意改字耳。</duanzhu>
<xushi>从肉，非聲。</xushi>
<duanzhu>符飛切，十五部。</duanzhu>
</t>

<wh>腨</wh>
<t>
<xushi>腓腸也。</xushi>
<duanzhu>腨者，脛之一耑。舉腨不該脛也。然析言之如是。統言之則以腨該全脛。如《禮經》之言肫骼是也。《禮經》多作肫。或作膞。皆假借字。《山海經》謂之䏿。</duanzhu>
<xushi>从肉，耑聲。</xushi>
<duanzhu>市沇切，十四部。</duanzhu>
</t>

<wh>胑</wh>
<t>
<xushi>體四胑也。</xushi>
<duanzhu>荀子君道篇。如四胑之從心。《淮南》脩務訓。四胑不動。《孟子》謂之四體。《孟子》〔注〕胑作枝。云體者，四枝股肱也。又云折枝、按摩折手節、解罷枝也。自胳胠至腨言手足也。故緫之以胑。</duanzhu>
<xushi>从肉，只聲。</xushi>
<duanzhu>章移切，十六部。</duanzhu>
</t>

<wh>肢</wh>
<t>
<xushi>胑或从支。</xushi>
<duanzhu>只支同部。</duanzhu>
</t>

<wh>胲</wh>
<t>
<xushi>足大指毛肉。</xushi>
<duanzhu>肉字依《篇》、《韵》補。倉公傳正義作皮。足母指上多生毛謂之毛肉。故字從肉。《國語》「至於手拇毛脈。謂手拇有毛脈也。《莊子》「臘者之有膍胲。音義云：胲、足大指也。《漢書》「樹頰胲。假爲𦠄也。</duanzhu>
<xushi>从肉，亥聲。</xushi>
<duanzhu>古哀切，一部。</duanzhu>
</t>

<wh>肖</wh>
<t>
<xushi>骨肉相佀也。</xushi>
<duanzhu>骨肉相似者，謂此人骨肉與彼人骨肉狀皃略同也。故字從肉。漢〈㓝法志〉假宵。《列子》假俏。</duanzhu>
<xushi>从肉，小聲。</xushi>
<duanzhu>私妙切，二部。</duanzhu>
<xushi>不佀其先。故曰<pb n="173"/>不肖也。</xushi>
<duanzhu>釋經傳之言不肖。此肖義之引伸也。</duanzhu>
</t>

<wh>胤</wh>
<t>
<xushi>子孫相承續也。</xushi>
<duanzhu>〈釋詁〉「胤嗣繼也。〈大雅〉〔毛傳〕：胤嗣也。</duanzhu>
<xushi>从肉、从八。象其長也。</xushi>
<duanzhu>八分也。骨肉所傳。支分𠂢別。傳之無竆。</duanzhu>
<xushi>㕕亦象重絫也。</xushi>
<duanzhu>絫俗作累。上非幺麼之幺。直像其重絫之意。羊晉切，十二部。</duanzhu>
</t>

<wh><img src="171A-01">𦞩</img></wh>
<t>
<xushi>古文胤。</xushi>
<duanzhu>兩旁葢亦從八之意。</duanzhu>
</t>

<wh>冑</wh>
<t>
<xushi>胤也。</xushi>
<duanzhu>《左傳》曰「是四嶽之裔冑也。</duanzhu>
<xushi>从肉，由聲。</xushi>
<duanzhu>許書無由字。然由聲字甚多。不可謂古無由字欲盡改爲㽕省聲也。直又切。三部。與甲胄字別。</duanzhu>
</t>

<wh>䏌</wh>
<t>
<xushi>振肸也。</xushi>
<duanzhu>振肸依《玉篇》「今本《玉篇》肸譌眸。十部曰「肸蠁，布也。然則振肸者，謂振動布寫也。以曡韵爲訓也。鍇本云振也。鉉本云振䏌也。皆非是。〈禮樂志〉曰「鸞路龍鱗。罔不肸飾。師古曰「肸，振也。謂皆振整而飾之也。〈上林賦〉「肸蠁布寫。師古曰「肸蠁、盛作也。〈甘泉賦〉「薌呹肸以掍根。師古曰「言風之動樹。聲響振起。此皆與《說文》合。葢䏌與肸音義皆同許無八佾字。今按作䏌作肸皆可。《左傳》言振萬舞者，必振動也。尸部曰「㞕、動作切切也。此從䏌㑹意也。</duanzhu>
<xushi>从肉，八聲。</xushi>
<duanzhu>許乞切，古音在十二部。</duanzhu>
</t>

<wh>膻</wh>
<t>
<xushi>肉膻也。</xushi>
<duanzhu>釋訓、《毛傳》皆云：襢裼、肉襢也。李巡云：脫衣見體曰肉襢。孫炎云：襢去裼衣。按多作襢、作袒、非正字。膻其正字。〈素問〉膻中、謂氣海。</duanzhu>
<xushi>从肉，亶聲。</xushi>
<duanzhu>徒旱切，十四部。</duanzhu>
<xushi>《詩》曰「膻裼暴虎。</xushi>
<duanzhu>〈鄭風〉文。今《詩》作襢、作袒。</duanzhu>
</t>

<wh>䑋</wh>
<t>
<xushi>益州鄙言人盛諱其肥謂之䑋。</xushi>
<duanzhu>《方言》曰「梁益之閒、凡人言盛及其所愛諱其肥？謂之壤。鄒陽上書。壤子王梁代。晉灼注引《方言》「梁益之閒、所愛諱其肥盛曰壤也。李善曰「諱、《方言》作瑋。按李所據《方言》作瑋。許書諱亦當作瑋。瑋同偉。奇也。驚羨之意也。䑋假借作壤。</duanzhu>
<xushi>从肉，襄聲。</xushi>
<duanzhu>如兩切，十部。</duanzhu>
</t>

<wh>肥</wh>
<t>
<xushi>多肉也。从肉卪。</xushi>
<duanzhu>鉉等曰「肉不可過多。故從卪。符非切。十五部。按各本此篆在部末。葢因奪落而補綴之也。今考定文理。必當廁此。與下文少肉反對。</duanzhu>
</t>

<wh><img src="171A-02">𦝨</img></wh>
<t>
<xushi>臞也。从肉，皆聲。</xushi>
<duanzhu>古諧切，十五部。</duanzhu>
</t>

<wh>臞</wh>
<t>
<xushi>少肉也。</xushi>
<duanzhu>〈釋言〉「臞，瘠也。《周禮》〔注〕：瘠，臞也。</duanzhu>
<xushi>从肉，瞿聲。</xushi>
<duanzhu>其俱切，五部。</duanzhu>
</t>

<wh>脫</wh>
<t>
<xushi>消肉臞也。</xushi>
<duanzhu>消肉之臞、臞之甚者也。今俗語謂𤸃太甚者曰脫形。言其形象如解蛻也。此義少有用者。今俗用爲分散、<pb n="173-2"/>遺失之義分散之義當用挩手部挩下曰「解挩也。遺失之義當用奪奞部曰「奪、手持隹失之也。</duanzhu>
<xushi>从肉，兌聲。</xushi>
<duanzhu>徒活切，十五部。</duanzhu>
</t>

<wh>脙</wh>
<t>
<xushi>齊人謂臞脙也。</xushi>
<duanzhu>臞、齊人曰脙。雙聲之轉也。〈釋言〉曰「臞、脙，瘠也。《玉篇》云：齊人謂瘠腹爲脙。</duanzhu>
<xushi>从肉，求聲。讀若休止。</xushi>
<duanzhu>〈木部〉曰「休、息止也。許音休。今音巨鳩切，三部。</duanzhu>
</t>

<wh>臠</wh>
<t>
<xushi>臞也。</xushi>
<duanzhu>《毛詩傳》曰「欒欒、𤸃瘠皃。葢或三家《詩》有作臠、從正字。毛作欒、從假借字。抑許所據毛作臠。皆不能肊定也。</duanzhu>
<xushi>从肉䜌聲。</xushi>
<duanzhu>力沇切。十四部。古皆讀平聲。</duanzhu>
<xushi>一曰切肉也。</xushi>
<duanzhu>依《廣韵》訂。切肉曰臠。臠之大者曰胾。此許義也。</duanzhu>
<xushi>《詩》曰「棘人臠臠。</xushi>
<duanzhu>此證前一義也。</duanzhu>
</t>

<wh>膌</wh>
<t>
<xushi>𤸃也。</xushi>
<duanzhu>𤕫部曰「𤸃，臞也。許欲令其義錯見也。膌亦作瘠。𤸃亦作膄。凡人少肉則脊吕歷歷然。故其字從脊。〈大雅〉：串夷載路。箋云：路，瘠也。天意去殷之惡。就周之德。文王則侵伐混夷以瘠之。此讀路爲露也。瘠者露骨。</duanzhu>
<xushi>从肉，𦟝聲。</xushi>
<duanzhu>資昔切，十六部。</duanzhu>
</t>

<wh><img src="171B-01">㾊</img></wh>
<t>
<xushi>古文膌。从？朿。</xushi>
<duanzhu>朿、木芒也。木芒是老瘠之狀。故從朿。《吕覽》曰「凡耕之大方。棘者欲肥。肥者欲棘。高云：棘、羸瘠也。《詩》「棘人之欒欒。言羸瘠也。土亦有瘠土。按棘從竝朿。故高云爾。</duanzhu>
<xushi>朿亦聲。</xushi>
<duanzhu>朿聲與脊聲同十六部也。</duanzhu>
</t>

<wh>脀</wh>
<t>
<xushi>騃也。</xushi>
<duanzhu>〈馬部〉曰「騃、馬行仡仡也。〈人部〉曰「仡、勇壯也。按騃取壯意。凡肥者多癡。故《方言》曰「癡，騃也。《廣韵》曰「。脀、癡皃。下文胗腄等字皆言人病。騃亦病之一也。</duanzhu>
<xushi>从肉，丞聲。</xushi>
<duanzhu>按《禮經》、戴記以此字爲薦脀字。葢假脀爲烝也。烝，進也。而《廣韵》乃分別？爲熟、脀爲癡皃。《集韵》亦分別異體。皆非是。</duanzhu>
<xushi>讀若丞。</xushi>
<duanzhu>署陵切，六部。</duanzhu>
</t>

<wh>胗</wh>
<t>
<xushi>脣瘍也。</xushi>
<duanzhu>宋玉風賦曰「中脣爲胗。</duanzhu>
<xushi>从肉，㐱聲。</xushi>
<duanzhu>之忍切，十三部。</duanzhu>
</t>

<wh><img src="171B-02">疹</img></wh>
<t>
<xushi>籒文胗。从？。</xushi>
</t>

<wh>腄</wh>
<t>
<xushi>跟胝也。</xushi>
<duanzhu>跟鉉作瘢。不可通。跟、足歱也。《戰國策》「墨子聞之。百舍重繭。高注：重繭、絫胝也。是足跟生胝之說也。</duanzhu>
<xushi>从肉，垂聲。</xushi>
<duanzhu>竹垂切，古音在十七部。</duanzhu>
</t>

<wh>胝</wh>
<t>
<xushi>腄也。</xushi>
<duanzhu>《漢書》「躳奏無胈。《史記》作躳胝無胈。徐廣曰「胝竹移反。胝，腄也。李善引郭璞《三蒼》解　曰「胝，？也。竹施反。按據此二音。似胝本從氏聲。在五支韵。然小顏注漢云：竹尸反。今《說文》作胝、從氐。今韵入六脂。姑仍其舊。</duanzhu>
<xushi>从肉，氐聲。</xushi>
<duanzhu>竹尼切，十五部。</duanzhu>
</t>

<wh>肬</wh>
<t>
<xushi>贅肬也。</xushi>
<duanzhu>各本奪肬字，今補。贅同綴。書傳多贅綴通用。故此直作贅。綴，屬也。屬於皮上。如地之有𠀉也。</duanzhu>
<xushi>从肉，尤聲。</xushi>
<duanzhu>羽求切，三部。</duanzhu>
</t>

<wh><img src="172A-01">𪐤</img></wh>
<t>
<xushi>籒文肬。从黑。</xushi>
</t>

<wh>肒</wh>
<t>
<xushi>搔生創也。</xushi>
<duanzhu>手搔皮肉成瘡。</duanzhu>
<xushi>从肉，丸聲。</xushi>
<duanzhu>胡岸切，十四部。</duanzhu>
</t>

<wh>腫</wh>
<t>
<xushi>癰也。</xushi>
<duanzhu>？部曰「癰，腫也。瘍醫注曰「腫瘍癰而上生創者。按凡膨脹粗大者謂之雍腫。生民《毛傳》「種、雍腫也。《莊子》說木盤癭曰雍腫。雍俗作擁。</duanzhu>
<xushi>从肉，重聲。</xushi>
<duanzhu>之隴切，九部。</duanzhu>
</t>

<wh>胅</wh>
<t>
<xushi>骨差也。</xushi>
<duanzhu>謂骨節差忒不相值。故胅出也。蘇林《漢書注》云：窅胅。窅謂入。胅謂出。《爾雅》〔注〕云胅起高二尺許、《山海經》結匈國注云臆前胅出如人結㗋、元應書顀頭胅頟皆是。窅胅《倉頡篇》作容胅。葛洪〈字苑〉作凹凸。今俗通用作坳突。</duanzhu>
<xushi>从肉，失聲。讀若跌同。</xushi>
<duanzhu>踒跌者骨多差。音義皆同。徒結切，十二部。</duanzhu>
</t>

<wh>脪</wh>
<t>
<xushi>創肉反出也。</xushi>
<duanzhu>今洗冤録所謂皮肉捲凸也。</duanzhu>
<xushi>从肉，希聲。</xushi>
<duanzhu>香近切。十三部。希聲讀入殷韵。猶斤聲讀入微韵。</duanzhu>
</t>

<wh>䏖</wh>
<t>
<xushi>瘢也。</xushi>
<duanzhu>？部瘢，痍也。痍，傷也。</duanzhu>
<xushi>从肉，引聲。</xushi>
<duanzhu>羊晉切，十二部。</duanzhu>
<xushi>一曰遽也。</xushi>
<duanzhu>別一義。按《篇》、《韵》皆云：䏖、脊肉。是爲胂<pb n="174--1"/>𦟘字也。</duanzhu>
</t>

<wh>臘</wh>
<t>
<xushi>冬至後三戌臘祭百神。</xushi>
<duanzhu>三戌下《玉篇》有爲字。非也。臘本祭名。因呼臘月、臘日耳。〈月令〉「臘先祖五祀。《左傳》「虞不臘矣。皆在夏正十月。臘卽蜡也。《風俗通》云：禮傳夏曰嘉平。殷曰淸祀。周曰大蜡。皇侃曰「夏殷蜡在己之歲終。皇說是也。秦本紀。惠王十二年初臘。記秦始行周正亥月大蜡之禮也。始皇三十一年十二月更名臘曰嘉平。十二月者，丑月也。始皇始建亥。而不敢謂亥月爲春正月。但謂之十月朔而已。〈項羽紀〉書漢之二年冬。繼之以春。繼之以四月。可證也。更名臘爲嘉平者，改臘在丑月用夏制。因用夏名也。臘在丑月、因謂丑月爲臘月。陳勝傳書臘月是也。漢仍秦制。亦在丑月。而用戌日、則漢所獨也。《風俗通》曰「臘者，接也。新故交接。大祭以報功也。漢家火行。火衰於戌。故曰臘也。高堂隆曰「帝王各以其行之盛而祖。以其終而臘。火生於寅。盛於午。終於戌。故火家以午祖。以戌臘。按必在冬至後三戌者。恐不在丑月也。鄭注〈月令〉曰「臘謂以田獵所得禽祭也。《風俗通》亦曰「臘者，獵也。按獵以祭。故其祀從肉。</duanzhu>
<xushi>从肉，巤聲。</xushi>
<duanzhu>盧盍切，八部。</duanzhu>
</t>

<wh>膢</wh>
<t>
<xushi>楚俗㠯二月祭㱃<pb n="174-2"/>食也。</xushi>
<duanzhu>《風俗通》曰「韓子書。山居谷汲者，膢臘而買水。楚俗常以十二月祭飮食也。按買水、今本韓子作相遺以水。皆謂水少耳。《風俗通》作十二月。劉昭引同。與許書二月異。疑十爲衍字。仲遠書多襲用《說文》也。劉玄傳注引《漢書音義》云：冀州北郡以八月朝作飮食爲膢。其俗語曰膢臘社伏。元應引三倉云：膢、八月祭也。《篇》、《韵》皆云：膢、飮食祭也。冀州八月。楚俗二月。合《說文》與《漢書音義》言之。</duanzhu>
<xushi>从肉，婁聲。</xushi>
<duanzhu>力俱切。古音在四部。按俱、近鉉（⿰釒𤣥）本誤居。《廣雅》膢作䄛。</duanzhu>
<xushi>一曰祈榖食新曰膢。</xushi>
<duanzhu>鉉本膢上有離字。《風俗通》曰「又曰嘗新始殺食曰貙膢。劉昭所引如是。按後漢禮儀志。立秋之日。武官肄兵。習戰陣之儀。斬牲之禮名曰貙劉。劉玄傳。立秋貙膢時。注引前書音義曰「貙獸以立秋日祭獸。王者亦以此日出獵。用祭宗廟。是則貙劉、貙膢同義。依《風俗通》似祈榖二字當作始殺。或曰祈榖食新、卽八月祭之說也。</duanzhu>
</t>

<wh>脁</wh>
<t>
<xushi>祭也。</xushi>
<duanzhu>祭名也。《廣雅》云：祧祭也。祧當作？。</duanzhu>
<xushi>从肉，兆聲。</xushi>
<duanzhu>《玉篇》通堯他召二切。二部。鉉（⿰釒𤣥）本土了切。葢誤以月部之朓當之也。</duanzhu>
</t>

<wh>胙</wh>
<t>
<xushi>祭福肉也。</xushi>
<duanzhu>福者，皇尸命工祝承致多<pb n="174-3"/>福無疆于女孝孫是也。《周禮》「以脤膰之禮親兄弟之國。注曰「同福祿也。引伸之几福皆言胙。如《左傳》言天胙明德、無克胙國、《國語》胙以天下、胙四岳國是也。自後人肊造祚字以改經傳。由是胙祚錯出矣。</duanzhu>
<xushi>从肉，乍聲。</xushi>
<duanzhu>昨誤切，五部。</duanzhu>
</t>

<wh>隋</wh>
<t>
<xushi>裂肉也。</xushi>
<duanzhu>〈衣部〉曰「裂、繒餘也。〈齊語〉：戎車待游車之？。韋曰「？，殘也。裂訓繒餘。引伸之凡餘皆曰裂。裂肉謂尸所祭之餘也。守祧。既祭則藏其隋。注：隋、尸所祭肺脊黍稷之屬。其儀節詳於禮十七篇。其字故文〈士虞禮〉作隋。與《周禮》同。〈特牲〉、少牢篇今文作綏。古文作挼或作妥。鄭注云：《周禮》作隋。隋與挼讀同。又云：挼讀爲隋。注〈曾子問〉亦云：綏、《周禮》作隋。是鄭以隋爲正字。與許同也。尸祭刌肺黍稷之屬。巳祭則爲？餘無用之物。故云裂肉。單言肉者。爲其字從肉也。</duanzhu>
<xushi>从肉，隓省聲。</xushi>
<duanzhu>徒果切。十七部。按今《儀禮》注隋皆作墮。誤。</duanzhu>
</t>

<wh>膳</wh>
<t>
<xushi>具食也。</xushi>
<duanzhu>此與〈食部〉䉵字同義。具者，供置也。欲善其事也。鄭注《周禮》膳夫曰「膳之言善也。又云：膳羞之膳、牲肉也。</duanzhu>
<xushi>从肉，善聲。</xushi>
<duanzhu>常衍切，十四部。</duanzhu>
</t>

<wh>腬</wh>
<t>
<xushi>嘉善肉也。</xushi>
<duanzhu>謂肥美。小徐云：〈晉語〉曰「若克有成。無亦晉之柔嘉。是<pb n="175"/>以甘食。偃之肉腥臊。將焉用之。</duanzhu>
<xushi>从肉，柔聲。</xushi>
<duanzhu>耳由切，三部。</duanzhu>
</t>

<wh>肴</wh>
<t>
<xushi>啖也。</xushi>
<duanzhu>折俎謂之肴。見《左傳》、《國語》「豆實謂之肴。見《毛傳》「凡非榖而食曰肴。見《鄭箋》「皆可啖者也。按許當云啖肉也。謂熟饋可啖之肉。今本有奪字。</duanzhu>
<xushi>从肉，爻聲。</xushi>
<duanzhu>胡茅切。二部。按今經傳皆作殽。非古經之舊也。</duanzhu>
</t>

<wh>腆</wh>
<t>
<xushi>設膳腆腆多也。</xushi>
<duanzhu>〈士昏禮〉注、〈邶風〉〔箋〕皆曰「腆，善也。《方言》、《公羊傳》〔注〕皆曰「腆，厚也。此皆引伸之義也。禮古文以殄爲腆。</duanzhu>
<xushi>从肉，典聲。</xushi>
<duanzhu>他典切，十二部。</duanzhu>
</t>

<wh><img src="173A-01">𣇺</img></wh>
<t>
<xushi>古文腆。</xushi>
<duanzhu>從日葢誤。《玉篇》作？。</duanzhu>
</t>

<wh>腯</wh>
<t>
<xushi>牛羊曰肥。豕曰腯。</xushi>
<duanzhu>按人曰肥。獸曰腯。此人物之大辨也。又析言之。則牛羊得偁肥、豕獨偁腯。《曲禮》：豕曰剛鬣。豚曰腞肥。注云：腞亦肥也。《春秋傳》作腯。腯、充皃也。按《曲禮》經注當如是。今本經文作腯則不可通矣。腞亦腯字也。《釋文》腯本亦作豚、乃本亦作腞之誤。郭注《方言》曰「腯腯、肥充也。音突。亦作腞。是其證。《左傳》「奉牲以吿曰「博碩肥腯。下文以謂民力溥存、釋博。以謂其畜之碩大蕃滋、釋碩。以謂其不疾瘯蠡、釋肥。以謂其備腯咸有、釋腯。《曲禮》專謂豚。左氏統言之。</duanzhu>
<xushi>从肉，盾聲。</xushi>
<duanzhu>他骨切，十五部。</duanzhu>
</t>

<wh>䏟</wh>
<t>
<xushi>肥肉也。</xushi>
<duanzhu>《廣韵》曰「。䏟、㚛肥也。㚛、肥狀也。</duanzhu>
<xushi>从肉，必聲。</xushi>
<duanzhu>蒲結切，十二部。</duanzhu>
</t>

<wh>胡</wh>
<t>
<xushi>牛？𠂹也。</xushi>
<duanzhu>元應、司馬貞引皆作牛領。按此言？以包頸也。？，頤也。牛自頤至頸下垂肥者也。引伸之凡物皆曰胡。如老狼有胡、鴺胡、龍垂胡䫇是也。胡與矦音轉冣近。故《周禮》立當前矦注曰「車轅前胡下垂柱地者。經傳胡矦遐皆訓何。士冠禮。永受胡福。鄭曰「胡猶遐也。《毛傳》「胡，壽也。謚法。彌年壽考曰胡。𠈃民耆艾曰胡。皆謂壽命遐遠。</duanzhu>
<xushi>从肉，古聲。</xushi>
<duanzhu>戸孤切，五部。</duanzhu>
</t>

<wh>胘</wh>
<t>
<xushi>牛百葉也。</xushi>
<duanzhu>《廣雅》「胃謂之胘。李時珍云：胘卽胃之厚處。《齊民要術》有牛胘炙。卽牛百葉也。《公羊傳》〔注〕：自左髀達於右胘。謂達於胃也。</duanzhu>
<xushi>从肉，？省聲。</xushi>
<duanzhu>胡田切，十二部。</duanzhu>
</t>

<wh>膍</wh>
<t>
<xushi>牛百葉也。</xushi>
<duanzhu>《周禮》醢人、〈既夕禮〉皆云脾析。《周禮》〔注〕：鄭司農云：脾析、牛百葉也。既夕注云：脾讀爲雞脾？之脾。脾析、百葉也。按？從此聲。《釋文》尺之反。内則鴇奥注：奥、脾？也。字亦作？。《釋文》昌私反。今《儀禮》注、《禮記》、《釋文》？皆作肶。誤甚。？與斯、斯與析音近。故釋脾析爲脾？。雞鴇皆有脾？。謂胃也。卽許所謂鳥膍胵也。鄭與許字異而音義同。謂之百葉者，胃薄如葉。碎切之。故云百葉。未切爲膍胵。既切則謂之脾析、謂之百葉也。此胃也、而經注何以謂之脾。葢如今人俗語脾胃連言。故以脾之名加於胃也。經文脾析、說禮家容有讀爲膍者。故許從之。不欲與土藏同名也。《莊子》「臘者之有膍胲。司馬云：膍、牛百葉也。是也。〈大雅〉：加肴脾臄。脾葢亦謂百葉。許以牛百葉系諸獸、系諸巳成之豆實。故以鳥膍胵爲別一義。實則皆謂胃也。《廣雅》云：百葉謂之膍胵。渾言之也。</duanzhu>
<xushi>从肉，？聲。</xushi>
<duanzhu>房脂切，十五部。</duanzhu>
<xushi>一曰鳥膍胵。</xushi>
<duanzhu>逗。</duanzhu>
<xushi>鳥胃也。</xushi>
<duanzhu>鳥胃也三字本在胵下。今更定。内則鴇奥注：奥、脾？也。《玉篇》、《廣韵》奥皆作䐿。云䐿、鳥胃。</duanzhu>
</t>

<wh>肶</wh>
<t>
<xushi>膍或从比。</xushi>
<duanzhu>〈釋詁〉曰「肶，厚也。《毛詩》曰膍，厚也。實一字也。皆引伸假借之義也。采菽。福祿膍之。音義曰「《韓詩》作肶。按《韓詩》、《爾雅》皆同《說文》或字。《毛詩》〈節南山〉又作毗。毗卽？字。〈釋詁〉肶亦作脾。</duanzhu>
</t>

<wh>胵</wh>
<t>
<xushi>鳥膍胵也。</xushi>
<duanzhu>依全書通例正。</duanzhu>
<xushi>从肉，至聲。</xushi>
<duanzhu>處脂切，十五部。古音至聲在十二部。</duanzhu>
<xushi>一曰胵、五藏緫名也。</xushi>
<duanzhu>此單呼胵。不連膍。五藏亦謂禽獸。</duanzhu>
</t>

<wh>膘</wh>
<t>
<xushi>牛脅後髀前合<pb n="175-3"/>革肉也。</xushi>
<duanzhu>合革肉者，他處革與肉可分剥。獨此處不可分剥也。〈七發〉所謂犓牛之腴。《毛傳》云：射左膘。《三蒼》云：膘、小腹兩邊肉也。</duanzhu>
<xushi>从肉，𤐫聲，讀若繇。</xushi>
<duanzhu>？紹切。二部。今俗謂牲肥者曰膘壯。音如標。</duanzhu>
</t>

<wh><img src="173B-01">𦝭</img></wh>
<t>
<xushi>血祭肉也。</xushi>
<duanzhu>〈郊特牲〉曰「取膟膋燔燎升首。報陽也。鄭云：膟膋、腸閒脂也。朝事時。取牲膟膋燔於爐炭。至薦孰之時。又取膟膋與蕭合燒之。按此注謂膟膋、腸閒脂。二字一物。祭義注云：膟膋、血與腸閒脂也。則以血釋膟、以腸閒脂釋膋。略同許說。〈小雅〉「執其鸞刀。以啟其毛。取其血膋。正與祭義毛牛尚耳、鸞刀以刲取膟膋乃退語相合。毛云：毛以吿純也。膋、脂膏也。血以吿殺。膋以升臭。合之黍稷。實之於蕭。合馨香也。葢說禮家以膟當《詩》之血。故許云血祭。鄭注祭義同。考之〈郊特牲〉。血祭與燔膟膋各事。膟膋自是一物。〈郊特牲〉注爲長也。許云血祭肉者，肉是衍字。血祭不容有肉。祭義疏引《說文》、《字林》「膟、血祭。無肉字。釁字下亦云血祭。</duanzhu>
<xushi>从肉，帥聲。</xushi>
<duanzhu>吕戌切，十五部。</duanzhu>
</t>

<wh>膟</wh>
<t>
<xushi>𦝭或从率。</xushi>
<duanzhu>今《毛傳》、《禮記》皆作膟。</duanzhu>
</t>

<wh>膫</wh>
<t>
<xushi>牛腸脂也。从肉，尞聲。</xushi>
<duanzhu>洛蕭切，二部。</duanzhu>
<xushi>《詩》曰「取其血膫。</xushi>
<duanzhu>〈小雅〉信南山文。脟字下云：一曰脟、腸閒肥也。一名膫。然則膫一名脟矣。今按脟葢卽？字之異者。脟膫同訓腸閒脂。與〈郊特牲〉注合。</duanzhu>
</t>

<wh>膋</wh>
<t>
<xushi>膫或从勞省聲。</xushi>
<duanzhu>今《毛詩》、《禮記》皆作膋。</duanzhu>
</t>

<wh>脯</wh>
<t>
<xushi>乾肉也。</xushi>
<duanzhu>《周禮》腊人。掌乾肉。凡田獸之脯腊膴胖之事。注云：大物解肆乾之謂之乾肉。薄析曰脯。捶之而施薑桂曰段脩。腊、小物全乾也。許於脯、於〈日部〉之㫺統言之曰乾肉。鄭則以大物小物析言之。</duanzhu>
<xushi>从肉，甫聲。</xushi>
<duanzhu>方武切，五部。</duanzhu>
</t>

<wh>脩</wh>
<t>
<xushi>脯也。</xushi>
<duanzhu>膳夫大鄭注曰「脩，脯也。按此統言之。析言之則薄析曰脯。捶而施薑桂曰段脩。後鄭注内饔云脩、鍛脯也是也。《曲禮》疏云：脯訓始。始作卽成也。脩訓治。治之乃成。修治之謂捶而施薑桂。經傳多假脩爲修治字。</duanzhu>
<xushi>从肉，攸聲。</xushi>
<duanzhu>息流切，三部。</duanzhu>
</t>

<wh>膎</wh>
<t>
<xushi>脯也。</xushi>
<duanzhu>太玄曰「多田不婁。費我膎功。</duanzhu>
<xushi>从肉，奚聲。</xushi>
<duanzhu>戸皆切。十六部。皆、當從《廣韵》作佳。膎、俗作鮭。</duanzhu>
</t>

<wh>脼</wh>
<t>
<xushi>膎肉也。</xushi>
<duanzhu>《廣雅》曰「膎、脼肉也。不列於脯類。鍇本膎脼二篆在膊篆之下。《集韵》曰「吳人謂腌魚膎脼。</duanzhu>
<xushi>从肉，兩聲。</xushi>
<duanzhu>良奬切，十部。</duanzhu>
</t>

<wh>膊</wh>
<t>
<xushi>薄脯、脯之屋<pb n="176-1"/>上。</xushi>
<duanzhu>膊之屋上當作薄之屋上。薄，迫也。《釋名》「膊，迫也。薄㭬肉迫箸物使燥也。說與許同。《方言》「？，暴也。燕之外郊朝鮮洌水之閒。凡㬥肉、發人之私、披牛羊之五藏謂之膊。《左傳》「龍人囚盧蒲就魁。殺而膊諸城上。《周禮》「斬殺賊諜而膊之。皆謂去衣磔其人。如迫脯於屋上也。又《儀禮》兩胉。今文作迫。《周禮》豚拍。杜子春以拍爲膊。謂脅也。按脅之正字當從禮今文作迫。</duanzhu>
<xushi>从肉，尃聲。</xushi>
<duanzhu>匹各切，五部。</duanzhu>
</t>

<wh>脘</wh>
<t>
<xushi>胃脯也。</xushi>
<duanzhu>胃脯見史、漢貨殖傳。晉灼曰「今大官常以十月作沸湯燖羊胃、以末椒薑坋之㬥使燥是也。《廣雅》曰「脘，脯也。鉉本胃脯作胃府、則與上下文言脯者不貫。脘篆應廁於胃篆下矣。〈素問〉胃脘、謂胃宛中可容受。脘葢宛之俗。大廣益㑹《玉篇》脘注古卵切。胃脘。非許意。</duanzhu>
<xushi>从肉，完聲，讀若患。</xushi>
<duanzhu>曹憲丸管二音。十四部。</duanzhu>
</t>

<wh>胊</wh>
<t>
<xushi>脯挺也。</xushi>
<duanzhu>許書無脡字。挺卽脡也。何注《公羊》曰「屈曰胊。申曰脡。胊脡就一脡析言之。非謂脡有曲直二種也。《曲禮》曰「左胊右末。鄭云：屈中曰胊。屈中猶言屈處。末卽申者也。〈士虞禮〉曰「設俎于薦東。胊在南。鄭云：胊脯及乾肉之屈也。曰左胊、曰胊在南、則胊在脯端明矣。〈鄕飮〉酒記曰「薦脯五挺。橫祭于其上。注引《曲禮》左胊右末。鄕射記。薦脯五樴。樴長尺二寸。注：樴猶挺也。然則每一脯爲一樴。謂之一挺。每樴必有屈處。故亦可謂之一胊。挺作脡、樴作膱皆俗字。胊引伸爲凡屈曲之偁。漢巴郡有胊忍縣（⿰県系）。十三州志曰「其地下溼。多胊忍蟲。因名。胊忍蟲卽𠀉蚓。今俗云曲蟺也。漢𥓓、古書皆作胊忍無異。不知何時胊譌𦚧、忍譌䏰。闞駰上音春、下音閏。通典上音蠢、下音如尹切。《廣韵》則上音蠢、下音閏。而大徐乃於肉部增𦚧䏰二篆。上音如順、下音尺尹。不知爲胊忍之字誤。且謂其地在漢中。又不知漢胊忍在今夔州府雲陽縣（⿰県系）名萬戸垻者是。去漢中遠甚也。</duanzhu>
<xushi>从肉，句聲。</xushi>
<duanzhu>凡從句之字皆曲物。故皆入句部。胊不入句部何也。胊之直多曲少。故釋爲脯挺。但云句聲也。云句聲則亦形聲包㑹意也。其俱切，四部。</duanzhu>
</t>

<wh>膴</wh>
<t>
<xushi>無骨腊也。</xushi>
<duanzhu>腊今字也。〈日部〉作㫺。腊人。掌乾肉。凡田獸之脯腊膴胖之事。脯腊皆謂乾肉。故許釋膴爲無骨腊。葢賈侍中《周禮》解詁說。與鄭司農云：膴、膺肉。杜子春云：膴、胖皆謂夾脊肉。後鄭云：〈公食大夫禮〉曰「庶羞皆有大。有司曰「主人亦一魚加膴祭于其上。内則曰「麋鹿田豕麕皆有胖。足相參正也。大者胾之大臠。膴者魚之反覆。膴又詁曰大。二者同矣。則是膴亦䐑肉大臠。胖宜爲脯而腥。胖之言片也。析肉意也。按依後鄭說。膴胖皆非腊也。趙商問腊人掌凡乾肉而有膴胖何。鄭荅雖鮮亦屬腊人。此可證膴胖之非腊。許說葢偏執耳。下文云《周禮》有膴判。易胖爲判。度許亦必釋爲腊屬。而今亡其說矣。無骨之腊、故其字從肉。無骨則肥美、故引伸爲凡美之偁。《毛詩傳》曰「膴膴，美也。</duanzhu>
<xushi>楊雄說鳥腊。</xushi>
<duanzhu>此別一義。鳥腊必非無骨也。葢楊雄《蒼頡訓纂》一篇中有此語。</duanzhu>
<xushi>从肉，無聲。</xushi>
<duanzhu>荒胡切，五部。</duanzhu>
<xushi>《周禮》有膴判。</xushi>
<duanzhu>按《周禮》作胖。鄭大夫云：胖讀爲判。許同之。半部釋胖爲半體。</duanzhu>
<xushi>讀若謨。</xushi>
<duanzhu>後鄭云：膴又詁曰大。注〈有司徹〉云：膴讀如殷冔之冔。則讀同幠。火吳反。</duanzhu>
</t>

<wh>腒</wh>
<t>
<xushi>北方謂鳥腊腒。</xushi>
<duanzhu>《周禮》、内則注皆曰「腒、乾雉。士相見之禮。摯、冬用雉。夏用腒。注曰「備腐臭也。按鄭主謂乾雉、依士相見禮而言也。士相見禮腒謂雉。《周禮》、内則不必專謂雉。許槩言鳥腊爲長。</duanzhu>
<xushi>从肉，居聲。</xushi>
<duanzhu>九魚切，五部。</duanzhu>
<xushi>傳曰「堯如腊。舜如腒。</xushi>
<duanzhu>亦見王充《論衡》引傳。</duanzhu>
</t>

<wh>䐹</wh>
<t>
<xushi>乾<pb n="177"/>魚尾肅肅也。</xushi>
<duanzhu>肅肅各本作䐹䐹。今正。肅肅、乾皃。今俗尚有乾肅肅之語。《風俗通》說夏馬掉尾肅肅。古言也。庖人、内則注曰「鱐、乾魚。籩人注曰「鱐者，析乾之。出東海。</duanzhu>
<xushi>从肉，肅聲。</xushi>
<duanzhu>所鳩切，三部。</duanzhu>
<xushi>《周禮》有腒䐹。</xushi>
<duanzhu>今《周禮》庖人作腒鱐。</duanzhu>
</t>

<wh>肍</wh>
<t>
<xushi>孰肉醬也。</xushi>
<duanzhu>用孰肉爲醬。孰《廣韵》作乾。疑乾是。下文云生肉醬者，鮮肉醬也。</duanzhu>
<xushi>从肉，九聲，讀若舊。</xushi>
<duanzhu>巨鳩切，三部。</duanzhu>
</t>

<wh>腝</wh>
<t>
<xushi>有骨醢也。</xushi>
<duanzhu>〈酉部〉曰「醢、肉醬也。〈釋器〉曰「肉謂之醢。有骨者謂之臡。醢人注曰「臡亦醢也。或曰「有骨爲臡。無骨爲醢。〈公食大夫禮〉注曰「醢有骨謂之臡。</duanzhu>
<xushi>从肉，耎聲。</xushi>
<duanzhu>人移切，古音在十四部。</duanzhu>
</t>

<wh><img src="175A-01">𦣊</img></wh>
<t>
<xushi>腝或从難。</xushi>
<duanzhu>耎難二聲同在十四部。按〈公食大夫禮〉注曰「今文臡皆作麋。麋系腝之誤。《儀禮》、《爾雅音義》曰「臡、《字林》作腝。《五經文字》曰「臡見《禮經》「《周禮》、《說文》、《字林》皆作腝。據此則《說文》本無臡字甚明。後人益之也。許於《禮經》或從今文。或從古文。此從今文腝。鄭則從古文臡也。</duanzhu>
</t>

<wh>脠</wh>
<t>
<xushi>生肉醬也。</xushi>
<duanzhu>《廣韵》曰「。魚醢也。引《說文》云肉醬。《釋名》、《齊民要術》有生脠。</duanzhu>
<xushi>从肉，㢟聲。</xushi>
<duanzhu>丑連切。十四部。按此<pb n="177-1"/>字從㢟。非從延也。〈目部〉？、〈木部〉？同。今本《說文》梴作梴。脠篆大徐不誤。而注誤云延聲。</duanzhu>
</t>

<wh>䏽</wh>
<t>
<xushi>豕肉醬也。</xushi>
<duanzhu>魚部曰「鮨、魚䏽醬也。是魚肉醬亦偁䏽。</duanzhu>
<xushi>从肉，㕻聲。</xushi>
<duanzhu>各本作否聲。誤。薄口切，四部。</duanzhu>
</t>

<wh>胥</wh>
<t>
<xushi>蟹醢也。</xushi>
<duanzhu>庖人。共祭祀之好羞。注：謂四時所爲膳食。若今荆州之䱹魚。靑州之蟹胥。雖非常物。進之孝也。《釋名》曰「蟹胥、取蟹藏之。使骨肉解足胥胥然也。《字林》云：胥、蟹醬也。按鄭云作醢及臡。必先膊乾其肉。乃後莝之。襍以粱麴及鹽。漬以美酒。塗置甀中。百日則成。許云蟹醢。作之當同也。《釋名》所云則似今之醉蟹。似劉說長。蟹者多足之物。引伸假借爲相與之義。〈釋詁〉曰「胥，皆也。又曰「胥，相也。今音相分平去二音爲二義。古不分。《公羊傳》曰「胥命者，相命也。《榖梁傳》曰「胥之爲言猶相也。《毛傳》於聿來胥宇、于胥斯原皆曰「胥，相也。此可證相與、相視古同音同義也。〈小雅〉「君子樂胥。毛曰「胥，皆也。賈誼書引此《詩》云胥相。此《爾雅》皆與相同義之證也。《方言》又曰「胥，輔也。文王胥附先後是也。</duanzhu>
<xushi>从肉，疋聲。</xushi>
<duanzhu>按蟹八跪二敖故字從疋。劉熙云：足胥胥然也。相居切。五部。劉昌宗音素。《集韵》又作蝑？？？。音四夜切。<pb n="177-2"/>按胥篆舊在膴腒之閒。非其類。今正之。移於此。</duanzhu>
</t>

<wh>胹</wh>
<t>
<xushi>爛也。</xushi>
<duanzhu>爛〈火部〉作爤。火孰也。《左傳》「宰夫胹熊蹯不孰。謂火孰之而未孰也。《方言》「胹，熟也。自關而西秦晉之郊曰胹。按内則作濡。</duanzhu>
<xushi>从肉，而聲。</xushi>
<duanzhu>如之切。一部。《廣韵》作𦠌。云籒文作？。</duanzhu>
</t>

<wh>䐣</wh>
<t>
<xushi>切孰肉内於血中和也。</xushi>
<duanzhu>《釋名》有肺𦠆。𦠆同䐣。《五經文字》曰「𦠆見《禮經》注：《廣韵》三十三線曰「𦠆同饌。見《儀禮》「士戀切。</duanzhu>
<xushi>从肉，員聲，讀若遜。</xushi>
<duanzhu>穌本切，十三部。</duanzhu>
</t>

<wh>胜</wh>
<t>
<xushi>犬膏臭也。</xushi>
<duanzhu>庖人、内則。秋行犢麛膳膏腥。杜子春云：膏腥、豕膏也。後鄭云：膏腥、雞膏也。許云犬膏。葢本賈侍中。</duanzhu>
<xushi>从肉，生聲。</xushi>
<duanzhu>桑經切，十一部。</duanzhu>
<xushi>一曰不孰也。</xushi>
<duanzhu>上文云生肉醬。字當作胜。《論語》「君賜腥。必孰而薦之。字當作胜。今經典膏胜、胜肉字通用腥爲之而胜廢矣。而腥之本義廢矣。</duanzhu>
</t>

<wh>臊</wh>
<t>
<xushi>豕膏臭也。</xushi>
<duanzhu>庖人、内則曰「夏行腒鱐膳膏臊。杜子春云：膏臊、犬膏。大鄭云：膏臊、豕膏。後鄭從杜說。許同大鄭。</duanzhu>
<xushi>从肉，喿聲。</xushi>
<duanzhu>穌遭切，二部。</duanzhu>
</t>

<wh>膮</wh>
<t>
<xushi>豕肉羹也。</xushi>
<duanzhu>〈公食大夫禮〉注曰「膷臐膮、今時𦞦也。牛曰膷。羊曰臐。豕曰膮。皆香美之名也。古<pb n="177-3"/>文膷作香。臐作熏。按許無膷臐二字。從古文不從今文也。内則同今文作膷臐。又按此庶羞豆實也。其謂之羹何。羹有實於鼎者，牛藿羊苦豕薇是也。有實於豆者，膷臐膮是也。鄭云𦞦也。許云𦞦肉羹也。說正同。𦞦亦謂之羹。而較乾於？羹。且？羹有菜芼。𦞦不云用菜芼也。</duanzhu>
<xushi>从肉，堯聲。</xushi>
<duanzhu>許幺切，二部。</duanzhu>
</t>

<wh>腥</wh>
<t>
<xushi>星見食豕。令肉中生小息肉也。</xushi>
<duanzhu>息當作瘜。？部曰「瘜、寄肉也。星見時飼豕。每致此疾。内饔曰「豕盲眡而交睫腥。盲眡、内則作望視。鄭云：腥當爲星。聲之誤也。肉有如米者似星。注内則同。按鄭意腥爲腥孰字。豕不可食者當作星。與經傳及今俗用字皆合。許則謂腥孰字正作胜。腥專謂豕不可食者。與鄭絕異。《爾雅》「米者謂之糪。郭云：飯中有腥。其用字與許同也。</duanzhu>
<xushi>从肉星。星亦聲。</xushi>
<duanzhu>穌佞切。十一部。《字林》先定反。</duanzhu>
</t>

<wh>脂</wh>
<t>
<xushi>戴角者脂。無角者膏。</xushi>
<duanzhu>大戴易本命曰「戴角者無上齒。謂牛無上齒、觸而不噬也。無角者膏而無前齒。謂豕屬也。無前齒者，齒盛於後不用前。有羽者脂而無後齒。羽當爲角。謂羊屬也。齒盛於前不任後。〈考工記〉鄭注曰「脂者牛羊屬。膏者豕屬。内則注曰「肥凝者爲脂。釋者爲膏。按上文膏系之人。則脂系之禽。此人物之辨也。有角無角者各異其名。此物中之辨也。釋膏以脂。禽亦曰膏。《周禮》香臊腥羶皆曰膏。此皆統言不別也。</duanzhu>
<xushi>从肉，旨聲。</xushi>
<duanzhu>旨夷切，十五部。</duanzhu>
</t>

<wh>䐝</wh>
<t>
<xushi>？也。</xushi>
<duanzhu>？各本譌觷。說者以釋器角謂之觷釋之。誤甚。角部本無觷字。此上下文皆言脂膏。治角之義無從？入也。《玉篇》「䐝、膏？也。？、膏䐝也。《廣韵》過韵。䐝、？膏也。？又見屋沃韵。是可據以正誤補缺矣。</duanzhu>
<xushi>从肉，𧴪聲。</xushi>
<duanzhu>穌果切。十七部。《廣韵》先臥切。</duanzhu>
</t>

<wh>䑁</wh>
<t>
<xushi>膏肥皃。从肉。學省聲。</xushi>
<duanzhu>烏酷切。三部。此篆舊無，今補。按䐝？二篆葢古本皆無。或增䐝而失其解。則不若倂增？也。</duanzhu>
</t>

<wh>膩</wh>
<t>
<xushi>上肥也。</xushi>
<duanzhu>謂在上者。〈釋器〉曰「冰脂也。郭云：《莊子》「肌膚若冰雪。冰雪、脂膏也。按此所謂上肥也。冰凝古今字。《毛詩》膚如凝脂同也。《楚辭》「靡顏膩理。膩，滑也。</duanzhu>
<xushi>从肉，貳聲。</xushi>
<duanzhu>女利切，十五部。</duanzhu>
</t>

<wh>膜</wh>
<t>
<xushi>肉閒胲膜也。</xushi>
<duanzhu>《釋名》「膜，幕也。幕絡一體也。《廣雅》「䐼䐞膜也。䐞與膜爲一。許意爲二。膜在肉裏也。許爲長。胲膜者，絫呼之。胲之言該也。按膜䐞皆人物所同。許專系之物者，在人者不可得見也。</duanzhu>
<xushi>从肉，𦱤聲。</xushi>
<duanzhu>慕各切，五部。</duanzhu>
</t>

<wh>䐞</wh>
<t>
<xushi>肉表革裏也。</xushi>
<duanzhu>〈考工記〉注曰「今人謂蒲本在水中者爲弱。按蒻在莖之下、根之上。肉表革裏名䐞、亦猶是也。</duanzhu>
<xushi>从肉，弱聲。</xushi>
<duanzhu>而勺切，二部。</duanzhu>
</t>

<wh>𦞦</wh>
<t>
<xushi>肉羹也。</xushi>
<duanzhu>䰜部曰「？、五味盉？也。〈釋器〉曰「肉謂之羹。羹有二。實於？者用菜、芼之謂之羹。實於庶羞之豆者不用芼。亦謂之羹。《禮經》牛膷羊臐豕膮。鄭云今時𦞦也。是今謂之𦞦、古謂之羹。𦞦字不見於古經而見於〈招䰟〉「王逸曰「有菜曰羹。無菜曰𦞦。王說與禮合。許不云羹也而云肉羹也者，亦無菜之謂。《匡謬正俗》駁叔師說。其言甚誤。</duanzhu>
<xushi>从肉，隺聲。</xushi>
<duanzhu>呼各切，古音在二部。</duanzhu>
</t>

<wh>膹</wh>
<t>
<xushi>𦞦也。</xushi>
<duanzhu>《廣雅》曰「臇膹䐣臛也。臛俗𦞦字。</duanzhu>
<xushi>从肉，賁聲。</xushi>
<duanzhu>房吻切，十三部。</duanzhu>
</t>

<wh>臇</wh>
<t>
<xushi>𦞦也。</xushi>
<duanzhu>李善引蒼頡解詁曰「臇、少汁臛也。曹植七啟曰「臇漢南之鳴鶉。名都篇曰「膾鯉臇胎鰕。</duanzhu>
<xushi>从肉，雋聲，讀若纂。</xushi>
<duanzhu>子沇切，十四部。</duanzhu>
</t>

<wh>㷷</wh>
<t>
<xushi>臇或从火㢲。</xushi>
</t>

<wh>胾</wh>
<t>
<xushi>大臠也。</xushi>
<duanzhu>切肉之大者也。</duanzhu>
<xushi>从肉，𢦒聲。</xushi>
<duanzhu>側吏切。一部。按〈鄕射禮〉古文樴爲胾。戠聲？聲同也。脯脡字本<pb n="178-2"/>作梃、從木。從手、從肉皆誤也。梃、一枚也。樴猶梃也。樴作胾則同聲而不同義。凡禮古文髀作脾、榦作肝、骼作胳等皆同聲而不同義。</duanzhu>
</t>

<wh>䐑</wh>
<t>
<xushi>薄切肉也。</xushi>
<duanzhu>云薄者，取從枼之意。〈少儀〉曰「牛與羊魚之腥。聶而切之爲膾。注：聶之言䐑也。先藿葉切之、復報切之。則爲膾。醢人注引〈少儀〉聶皆作䐑。腊人注云：膴亦䐑肉大臠。按如許、鄭說。䐑者，大片肉也。鄭云：凡醢醬所和細切爲韲。全物若䐑爲菹。</duanzhu>
<xushi>从肉，枼聲。</xushi>
<duanzhu>直葉切，八部。</duanzhu>
</t>

<wh>膾</wh>
<t>
<xushi>細切肉也。</xushi>
<duanzhu>所謂先藿葉切之、復報切之也。報者，俗語云急報。凡細切者必疾速下刀。〈少儀〉注云：報讀爲赴疾之赴。拔赴皆疾也。</duanzhu>
<xushi>从肉，會聲。</xushi>
<duanzhu>古外切，十五部。</duanzhu>
</t>

<wh>腌</wh>
<t>
<xushi>漬肉也。</xushi>
<duanzhu>今淹漬字當作此。淹行而腌廢矣。《方言》云：淹，敗也。水敗爲淹。皆腌之引伸之義也。腌猶瀸也。肉謂之腌。魚謂之饐。《倉頡篇》云：腌酢、淹肉也。</duanzhu>
<xushi>从肉，奄聲。</xushi>
<duanzhu>於業切，八部。</duanzhu>
</t>

<wh>脃</wh>
<t>
<xushi>小耎易𣃔也。</xushi>
<duanzhu>〈七發〉曰「甘脃肥膿。〈魏都賦〉「稟質遳脃。作脆者，誤也。</duanzhu>
<xushi>从肉，絕省聲。</xushi>
<duanzhu>形聲包㑹意也。易𣃔故從絕省。此芮切，十五部。</duanzhu>
</t>

<wh>膬</wh>
<t>
<xushi>耎易破也。</xushi>
<duanzhu>耎〈七發〉注作腝。腝者，醢有骨者也。〈七發〉曰「飮食則溫淳甘膬。脭醲肥厚。</duanzhu>
<xushi>从肉，毳聲。</xushi>
<duanzhu>七絕切。十五部。按脃膬葢本一字異體。《篇》、《韵》皆云膬同脃。小宗伯注曰「今南陽名穿地爲竁。聲如腐脃之脃。音義云：字書無脃字。但有膬字。音千劣反。今注本或膬字者，則與劉音淸劣反爲協。據此則陸氏所見《說文》等書有膬無脃也。而李善於魏都、〈七發〉分引此二字。則唐初《說文》非無脃矣。二字皆可入可去。分廁祭、薛。古音理不然也。</duanzhu>
</t>

<wh><img src="176B-01">𢿨</img></wh>
<t>
<xushi>襍肉也。</xushi>
<duanzhu>從𢽳者，㑹意也。𢽳、分離也。引伸凡𢽳皆作？。？行而𢽳廢矣。</duanzhu>
<xushi>从肉，𢽳聲。</xushi>
<duanzhu>穌旰切，十四部。</duanzhu>
</t>

<wh>膞</wh>
<t>
<xushi>切肉也。</xushi>
<duanzhu>膞與剸義近。《儀禮》說牲體前有肩臂臑。後有肫髀骼。髀不升於俎。故多言肫骼。肫亦作膞。經肫膞錯出。皆假借字也。經本應作腨。腨、腓腸也。以腓腸該全脛。假肫膞字爲之。</duanzhu>
<xushi>从肉，專聲。</xushi>
<duanzhu>市沇切，十五部。</duanzhu>
</t>

<wh>腏</wh>
<t>
<xushi>挑取骨閒肉也。</xushi>
<duanzhu>手部曰「抉，挑也。</duanzhu>
<xushi>从肉，叕聲。讀若《詩》曰啜其泣矣。</xushi>
<duanzhu>王風文。陟劣切，十五部。</duanzhu>
</t>

<wh><img src="176B-02">𦚙</img></wh>
<t>
<xushi>食所遺也。</xushi>
<duanzhu>馬融、陸績皆曰「肉有骨謂之？。《說文》、《字林》作？。訓爲食所遺。葢孟本孟說與。</duanzhu>
<xushi>从肉，仕聲。</xushi>
<duanzhu>阻史切，古音在一部。</duanzhu>
<xushi>易曰「噬乾？。</xushi>
<duanzhu>今鍇本此下衍止字。噬嗑九四爻辭。</duanzhu>
</t>

<wh><img src="177A-01">𦛎</img></wh>
<t>
<xushi>楊雄說𦚙从？。</xushi>
<duanzhu>葢《訓纂篇》中字如此作。馬、鄭易同楊。鄭云：？，簀也。葢謂？爲？之假借。其說未聞。？當在十五部。而與？同字者合韵之理也。</duanzhu>
</t>

<wh>䐄</wh>
<t>
<xushi>食肉不猒也。</xushi>
<duanzhu>猒，飽也。</duanzhu>
<xushi>从肉，臽聲，讀若陷。</xushi>
<duanzhu>戸𤟟切，八部。</duanzhu>
</t>

<wh>肰</wh>
<t>
<xushi>犬肉也。从肉犬。讀若然。</xushi>
<duanzhu>如延切，十四部。</duanzhu>
</t>

<wh><img src="177A-02">𦝸</img></wh>
<t>
<xushi>古文肰。</xushi>
<duanzhu>小篆從一犬。古文從二犬。</duanzhu>
</t>

<wh><img src="177A-03">𦛡</img></wh>
<t>
<xushi>亦古文肰。</xushi>
<duanzhu>按此葢？之譌耳。</duanzhu>
</t>

<wh>䐜</wh>
<t>
<xushi>起也。</xushi>
<duanzhu>當云肉起也。〈素問〉曰「濁氣在上則生䐜脹。王砅注：䐜、脹起也。按許廁此、謂人所食肉。</duanzhu>
<xushi>从肉，眞聲。</xushi>
<duanzhu>齒眞切，十二部。</duanzhu>
</t>

<wh>䏙</wh>
<t>
<xushi>肉汁滓也。</xushi>
<duanzhu>醢人。韭菹醓醢。注云：醓、肉汁也。〈公食大夫禮〉注曰「醓醢、醢有醓。《釋名》曰「醢多汁者曰醓。醓，瀋也。宋、魯人皆謂汁爲瀋。按合此三條。可見《禮經》醓醢正字當作䏙。謂多肉汁之醢也。許云汁滓者，謂醢不同湇也。合醢人注及血部？下觀之。䏙醢用牛乾脯莝之。襍以粱麴及鹽。漬以美酒。塗置甀中。百日則成。葢他醢及臡皆用此法。如蠃<pb n="179-1"/>醢則用乾蠃肉、麋臡則用乾麋肉也。凡醢臡皆有汁、而牛乾脯獨得䏙名者，六畜不言牲名。他醢臡不言䏙。立文錯見之法。汁卽鹽酒所成。醢皆胜物。非有孰汁也。《毛傳》云：以肉曰醓醢。大鄭云：醓醢、肉醬也。皆言肉以包汁。不言何肉者，葢謂《周禮》六牲之肉。下文醢臡麋鹿麇兔鴈在六獸六禽内。可證也。許但言牛乾脯者，舉六牲之一以包其餘也。正字作䏙醢。假借字作？醢。許所據禮作？。今字作醓。</duanzhu>
<xushi>从肉，冘聲。</xushi>
<duanzhu>他感切，八部。</duanzhu>
</t>

<wh>膠</wh>
<t>
<xushi>昵也。</xushi>
<duanzhu>弓人說膠曰「凡昵之類不能方。注故書昵或作樴。杜子春云：樴讀爲不義不昵之昵。或爲䵑。䵑，黏也。玄謂樴、脂膏䐈敗之䐈。䐈亦黏也。按此經杜作昵、又作䵑。後鄭作䐈。其意則同也。許從杜作昵。〈日部〉曰「暱、日近也。或作昵。是則昵亦訓黏也。一說此昵也、及《周禮》〔注〕不義不昵之昵。三昵字皆當作䵒。</duanzhu>
<xushi>作之㠯皮。</xushi>
<duanzhu>〈考工記〉「鹿膠靑白。馬膠赤白。牛膠火赤。鼠膠黑。魚膠餌。犀膠黃。注云：皆謂煑用其皮。或用角。按皮近肉。故字從肉。</duanzhu>
<xushi>从肉，翏聲。</xushi>
<duanzhu>古肴切，古音在三部。</duanzhu>
</t>

<wh>𣎆</wh>
<t>
<xushi>或曰嘼名。</xushi>
<duanzhu>或曰、不定之䛐。云嘼名、葢𣎆爲驘之古字。與驢驘皆可畜於家。則謂<pb n="179-2"/>之畜宜也。</duanzhu>
<xushi>象形。闕。</xushi>
<duanzhu>象形二字淺人所増。闕謂闕其形也。其義則畜名。其音則以𣎆聲之字定之。其形則從肉以外不能强爲之說也。郞果切。十七部。一說或曰嘼名四字、亦後人所増。義形皆闕。</duanzhu>
</t>

<wh>䏣</wh>
<t>
<xushi>蠅乳肉中也。</xushi>
<duanzhu>《三蒼》曰「蠅乳肉中曰䏣。通俗文云：肉中蟲曰䏣。《周禮》蜡氏注：蜡、骨肉腐臭蠅蟲所蜡也。蜡讀如狙司之狙。按狙司俗作覰伺。釋蟲。翥醜？。翥本作䘄。干據反。見《廣韵》：卽《周禮》所謂蜡。《三蒼》所謂乳肉中也。</duanzhu>
<xushi>从肉，且聲。</xushi>
<duanzhu>七余切。五部。作蛆者譌。</duanzhu>
</t>

<wh>肙</wh>
<t>
<xushi>小蟲也。</xushi>
<duanzhu>蟲部蜎下曰「肙也。〈考工記〉注云：謂若井中蟲蜎蜎。按井中孑子、蟲之至小者也。不獨井中有之。字從肉者，狀其耎也。從□者，象其首尾相接之狀也。</duanzhu>
<xushi>从肉□。</xushi>
<duanzhu>各本有聲字。非也。烏懸切。十四部。《廣韵》、《玉篇》皆烏縣（⿰県系）切。</duanzhu>
<xushi>一曰空也。</xushi>
<duanzhu>甑下孔謂之窐。窐亦作瓹。是其義也。</duanzhu>
</t>

<wh>腐</wh>
<t>
<xushi>爛也。</xushi>
<duanzhu>上文云胹，爛也。爛之正義。此云腐，爛也。〈歹部〉云殨，爛也。爛之引伸之義。</duanzhu>
<xushi>从肉，府聲。</xushi>
<duanzhu>扶雨切，四部。</duanzhu>
</t>

<wh>肎</wh>
<t>
<xushi>骨閒肉肎肎箸也。</xushi>
<duanzhu>肎肎、附箸難解之皃。《莊子》說庖丁解牛曰「技經肯綮之未嘗。肯、崔引<pb n="179-3"/>此解釋之。綮音罄。司馬云：猶結處也。按肎之言可也。故心所願曰肎。得其窾郤曰中肎。引伸之義也。</duanzhu>
<xushi>从肉、从冎省。</xushi>
<duanzhu>冎者，剔肉置其骨也。肎肎相箸。有待於剔。故從冎。陸德明引《說文》、《字林》皆口乃反。《唐韵》苦等切。按肎等二字古音同在一部。故皆在海韵。音轉入六部。乃在抍等韵也。？作肯。</duanzhu>
<xushi>一曰骨無肉也。</xushi>
<duanzhu>此別一義。</duanzhu>
</t>

<wh><img src="177B-01">𠕔</img></wh>
<t>
<xushi>古文肎。</xushi>
</t>

<wh>朘</wh>
<t>
<xushi>赤子陰也。</xushi>
<duanzhu>老子。未知牝牡之合而朘作。河上本如是。</duanzhu>
<xushi>从肉，夋聲。</xushi>
<duanzhu>釋引《說文》子和反。又子壘反。按此字各本無之。《老子音義》引《說文》可據。故補綴於末。</duanzhu>
</t>
<variants>文一百四十<duanzhu>今補？朘二篆。則百四十二。</duanzhu>，重二十<duanzhu>腜肧胎、人之始也。自肌膚以及胑胲？言人體所具。而依次弟言之。肖至冑、言人之苗裔也。䏌膻、人所時有也。䑋至膌、言人之肥𤸃也。脀至䏖、言人之疵病也。臘至隋、言祭也。祭必以肉。故字從肉也。膳至腆、言食也。自腯至膫、言六畜體所具也。自脯至䐹皆乾肉可食者也。皆胜物也。自肍至䏽皆醬屬也。自？至䏙皆肉可食者。膠用皮。皮者，肉之類也。𣎆䏣肙三文以其多肉製字。腐肎之用皆取義於肉也。朘之次當本在脽䏐二篆之下。</duanzhu>。</variants>

<wh>筋</wh>
<t>
<xushi>肉之力也。</xushi>
<duanzhu>力下曰筋也。筋力同物。今人殊之耳。〈考工記〉故書筋或作薊。</duanzhu>
<xushi>从肉力、从竹。竹、物之多筋者。</xushi>
<duanzhu>說從竹之意。居銀切，十三部。</duanzhu>
<xushi>凡筋之屬皆从筋。</xushi>
</t>

<wh>䇟</wh>
<t>
<xushi>筋之本也。</xushi>
<duanzhu>内則注曰「餌、筋腱也。王逸注〈招䰟〉曰「腱、筋頭也。餌《篇》、《韵》作䏪。</duanzhu>
<xushi>从筋省。夗省聲。</xushi>
<duanzhu>渠建切，十四部。</duanzhu>
</t>

<wh>腱</wh>
<t>
<xushi>䇟或从肉建。</xushi>
<duanzhu>建聲也。今字多作此。</duanzhu>
</t>

<wh><img src="178A-01">𥭖</img></wh>
<t>
<xushi>手足指節鳴也。</xushi>
<duanzhu>其聲膊膊然。</duanzhu>
<xushi>从筋省。勺聲。</xushi>
<duanzhu>北角切，二部。</duanzhu>
</t>

<wh><img src="178A-02">肑</img></wh>
<t>
<xushi>？或省竹。</xushi>
<duanzhu>按《廣雅》曰「肑謂之腴。《篇》、《韵》皆云肑、腹下肉。此別一義。</duanzhu>
</t>
<variants>文三，重二。</variants>

<wh>刀</wh>
<t>
<xushi>兵也。</xushi>
<duanzhu>刀者，兵之一也。〈衞風〉假借爲𦩍字。</duanzhu>
<xushi>象形。</xushi>
<duanzhu>都牢切，二部。</duanzhu>
<xushi>凡刀之屬皆从<pb n="180-1"/>刀。</xushi>
</t>

<wh>㓡</wh>
<t>
<xushi>刀握也。</xushi>
<duanzhu>謂握持處也。《篇》、《韵》皆云：㓡同弣。按弓把曰弣。〈考工記〉、〈少儀〉弣作拊。刀把曰㓡。〈少儀〉亦作拊。刀卻刃授穎。削授拊。注：穎，鐶也。拊謂把也。按穎近拊。拊近刃。故削外削内異其授。拊與㓡音相近。</duanzhu>
<xushi>从刀，缶聲。</xushi>
<duanzhu>方九切。三部。《玉篇》孚主切。</duanzhu>
</t>

<wh>㓵</wh>
<t>
<xushi>刀劒刃也。</xushi>
<duanzhu>《淮南》脩務訓。摩其鋒？。王子淵聖主得賢臣頌、《漢書》作越砥斂其咢。《文𨕖》作鍔。</duanzhu>
<xushi>从刀，㖾聲。</xushi>
<duanzhu>五各切，五部。</duanzhu>
</t>

<wh>㗉</wh>
<t>
<xushi>籒文？。从㓞各。</xushi>
<duanzhu>各聲與？聲同部。〈釋詁〉「剡㗉利也。陸德明本作㗉。顏籒、孔沖遠引作略。〈周頌〉「有略其耜。毛云：略，利也。張揖《古今字詁》云：略古作㗉。以《說文》折衷之。㗉者古字。？者今字。？者正字。略者假借字。</duanzhu>
</t>

<wh>削</wh>
<t>
<xushi>鞞也。</xushi>
<duanzhu>革部曰「鞞、刀室也。〈少儀〉曰「削授拊。史、漢貨殖傳曰「洒削。《方言》「劒削、自河而北燕趙之閒謂之室。自關而東或謂之廓。或謂之削。自關而西謂之𩏂。廓卽郭。𩏂卽鞞。今字作鞘。元應曰「《小爾雅》作韒。</duanzhu>
<xushi>从刀，肖聲。</xushi>
<duanzhu>息約切，按當依《廣韵》私妙切。二部。</duanzhu>
<xushi>一曰析也。</xushi>
<duanzhu>〈木部〉曰「析、破木也。析從斤。削從刀。皆訓破木。凡侵削、削弱皆其引伸之義也。今音息約切。</duanzhu>
</t>

<wh>𠛎</wh>
<t>
<xushi>鎌也。</xushi>
<duanzhu>𠛎亦作鉤。《周禮》雉氏。夏日至而夷之。注云：以鉤鎌迫地芟之也。《方言》曰「刈鉤、江淮陳楚之閒謂之鉊。音昭。或謂之鐹。音果。亦作划。自關而西或謂之鉤。或謂之鎌。或謂之鍥。音結。按鎌之屬。見於〈金部〉。</duanzhu>
<xushi>从刀，句聲。</xushi>
<duanzhu>古矦切，四部。</duanzhu>
</t>

<wh>剴</wh>
<t>
<xushi>大鎌也。</xushi>
<duanzhu>謂可切地芟刈也。〈金部〉曰「鉊、大鎌也。</duanzhu>
<xushi>一曰摩也。</xushi>
<duanzhu>下文云：刀不利於瓦石上刉之。剴刉音義皆同也。引伸之爲規諷之義。如大司樂注曰導者言古以剴今、雨無正箋巧言謂以事類風切剴微之言是也。唐魏徵傳。二百餘奏。無不剴切當帝心。今人乃謂直言爲剴切。昧於字義甚矣。</duanzhu>
<xushi>从刀，豈聲。</xushi>
<duanzhu>五來切。古音在十五部。又古愛反。與？槩音義皆同。</duanzhu>
</t>

<wh>剞</wh>
<t>
<xushi>剞𠜾。</xushi>
<duanzhu>逗。</duanzhu>
<xushi>曲刀也。</xushi>
<duanzhu>高注俶眞訓曰「剞、巧工鉤刀。𠜾、規度刺墨邊箋也。（箋字有誤）所以刻鏤之具。應劭注〈甘泉賦〉曰「剞曲刀也。劂、曲鑿也。二注皆謂剞𠜾有二。王逸注哀時命。剞劂、刻鏤刀也。與許合。</duanzhu>
<xushi>从刀，奇聲。</xushi>
<duanzhu>居綺切，古音在十七部。</duanzhu>
</t>

<wh>𠜾</wh>
<t>
<xushi>剞𠜾也。</xushi>
<duanzhu>二字雙聲。</duanzhu>
<xushi>从刀，𡲬聲。</xushi>
<duanzhu>九勿切。十五部。亦作劂。</duanzhu>
</t>

<wh>利</wh>
<t>
<xushi>銛也。</xushi>
<duanzhu>銛者，臿屬。引伸爲銛利字。銛利<pb n="180-3"/>引伸爲凡利害之利。</duanzhu>
<xushi>刀和然後利。从刀。和省。</xushi>
<duanzhu>依《韵㑹》本。《毛傳》曰「鸞刀、刀有鸞者。言割中節也。〈郊特牲〉曰「割刀之用而鸞刀之貴。貴其義也。聲和而後𣃔也。許據此說㑹意。力至切，十五部。</duanzhu>
<xushi>易曰「利者義之和也。</xushi>
<duanzhu>又引易說從和省之意。上云刀和然後利者，本義也。引易者，引伸之義也。</duanzhu>
</t>

<wh><img src="178B-01">𥝢</img></wh>
<t>
<xushi>古文利</xushi>
<duanzhu>葢從刃禾。</duanzhu>
</t>

<wh>剡</wh>
<t>
<xushi>銳利也。</xushi>
<duanzhu>〈釋詁〉曰「剡，利也。《毛詩》假借覃爲之。〈大田〉曰「以我覃耜。毛曰「覃，利也。〈釋詁〉文也。按此二篆古本當作利剡也、剡利也。二字互訓。</duanzhu>
<xushi>从刀，炎聲。</xushi>
<duanzhu>以冄切，八部。</duanzhu>
</t>

<wh>初</wh>
<t>
<xushi>始也。</xushi>
<duanzhu>見〈釋詁〉。</duanzhu>
<xushi>从刀衣。</xushi>
<duanzhu>㑹意。楚居切，五部。</duanzhu>
<xushi>裁衣之始也。</xushi>
<duanzhu>〈衣部〉曰「裁、製衣也。製衣以鍼。用刀則爲製之始。引伸爲凡始之偁。此說從刀衣之意。</duanzhu>
</t>

<wh><img src="178B-02">𣦃</img></wh>
<t>
<xushi>齊𣃔也。</xushi>
<duanzhu>〈釋言〉、〈魯頌傳〉皆曰「翦，齊也。〈士喪禮〉「馬不齊髦。注云：齊，翦也。二字互訓。許必云齊𣃔者，爲其從刀也。其始前爲刀名。因爲𣃔物之名。𣃔物必齊。因爲凡齊等之偁。如實始翦商謂周之氣象始與商齊等。語本甚明。〈戈部〉引此《詩》作戩商。字之假借。如竹箭之爲竹晉也。前古假借作翦。〈召南〉〔毛傳〕曰翦去也是也。《禮經》蚤揃。假借揃爲之。又或爲鬋。今字作剪。俗。</duanzhu>
<xushi>从刀，歬聲。</xushi>
<duanzhu>子善切，十二部。</duanzhu>
</t>

<wh>則</wh>
<t>
<xushi>等畫物也。</xushi>
<duanzhu>等畫物者，定其差等而各爲介畫也。今俗云科則是也。介畫之、故從刀。引伸之爲法則。假借之爲語䛐。</duanzhu>
<xushi>从刀貝。貝、古之物貨也。</xushi>
<duanzhu>說從貝之意。物貨有貴賤之差。故從刀介畫之。子德切，一部。</duanzhu>
</t>

<wh><img src="179A-01">𠟻</img></wh>
<t>
<xushi>古文則。</xushi>
<duanzhu>重貝者，定其等差之意。</duanzhu>
</t>

<wh><img src="179A-02">𠟭</img></wh>
<t>
<xushi>籒文則。从鼎。</xushi>
<duanzhu>〈鼎部〉曰「籒文以鼎爲貝故員作？。㜏作？。霣作䨶。則作𠟭。</duanzhu>
</t>

<wh>剛</wh>
<t>
<xushi>彊𣃔也。</xushi>
<duanzhu>彊者，弓有力也。有力而𣃔之也。〈周書〉所謂剛剋。引伸凡有力曰剛。</duanzhu>
<xushi>从刀，岡聲。</xushi>
<duanzhu>古郞切，十部。</duanzhu>
</t>

<wh><img src="179A-03">𠇙</img></wh>
<t>
<xushi>古文剛如此。</xushi>
<duanzhu>按從㐰。㐰、古文信。信者必剛也。從二者，仁從二之意。仁者必有勇也。侃、剛直也。亦從㐰。</duanzhu>
</t>

<wh>剬</wh>
<t>
<xushi>𣃔齊也。</xushi>
<duanzhu>齊字衍。</duanzhu>
<xushi>从刀，耑聲。</xushi>
<duanzhu>旨兖切。十四部。按首部？、𣃔首也。亦𢧵也。剸上同。考鍇本無剸上同之文。而元應書云：剬、《聲類》作剸。《說文》「剬、𣃔首也。亦𢧵也。然則許書首部有剬無剸。刀部無剬。後人以《聲類》之剸。改首部之剬。又移剬入刀部。二徐本皆作古也。<pb n="181-1"/>此篆宜刪（⿰刂）。</duanzhu>
</t>

<wh>劊</wh>
<t>
<xushi>𣃔也。</xushi>
<duanzhu>易困九五。劓刖。困于赤紱。京房本作劓劊。按刖絕、劊𣃔。義正相同。今俗云劊子手。</duanzhu>
<xushi>从刀，會聲。</xushi>
<duanzhu>古外切，十五部。</duanzhu>
</t>

<wh>切</wh>
<t>
<xushi>刌也。</xushi>
<duanzhu>二字雙聲同義。古文禮刌肺。今文刌爲切。引伸爲迫切。又爲一切。俗讀七計切。師古曰「一切者，權時之事。如以刀切物。苟取整齊。不顧長短縱橫。故言一切。</duanzhu>
<xushi>从刀，七聲。</xushi>
<duanzhu>千結切，十二部。</duanzhu>
</t>

<wh>刌</wh>
<t>
<xushi>切也。</xushi>
<duanzhu>〈玉藻〉瓜祭上環注曰「上環、頭刌也。元帝紀分刌節度。</duanzhu>
<xushi>从刀，寸聲。</xushi>
<duanzhu>凡𣃔物必合法度。故從寸。《周禮》昌本切之四寸爲菹、陸續之母𣃔葱以寸爲度是也。云寸聲。包會意。《詩》「他人有心。予寸度之。俗作忖。其實作寸作刌皆得如切物之度其長短也。倉本切，十三部。</duanzhu>
</t>

<wh>㔎</wh>
<t>
<xushi>𣃔也。从刀，辥聲。</xushi>
<duanzhu>私列切，十五部。</duanzhu>
</t>

<wh>刉</wh>
<t>
<xushi>劃傷也。</xushi>
<duanzhu>錐刀畫曰劃。《周禮》士師職凡刉珥。小子職作珥祈。祈或爲刉。肆師職作祈珥。祈或作幾。按鄭讀珥皆爲衈。云作刉衈爲正字。刉衈者，釁禮之事。用牲、毛者曰刉。羽者曰衈。小子衈於社稷。刉於五祀。謂始成其宫兆時也。襍記。雍人舉羊升屋。中屋南面。刲羊。血流于前。門、夾室皆用雞。其衈皆于屋下。割雞。<pb n="181-2"/>門、當門。夾室、中室。是刉衈之事也。許云劃傷者正謂此。禮不主於殺之。但得其血涂祭而已。血部無衈字。葢許依經作珥。襍記注曰「衈謂將刲割牲以釁。先搣耳旁毛薦之。《周禮》〔注〕引《公羊傳》「叩其鼻以衈社。今《公羊》作血社。《山海經》「䎶用魚。傳引叩其鼻以䎶社。字又不同。䎶葢從神省、從耳。</duanzhu>
<xushi>从刀，气聲。</xushi>
<duanzhu>當九祈切，十五部。</duanzhu>
<xushi>一曰𣃔也。</xushi>
<duanzhu>此別一義。</duanzhu>
<xushi>又讀若㱯。</xushi>
<duanzhu>又者蒙上文乞聲言之。云乞聲則得其音矣。而𣃔之義讀如殺羊出其胎之㱯。音稍不同也。今音五來切。</duanzhu>
<xushi>一曰刀不利、於瓦石上刉之。</xushi>
<duanzhu>又別一義。刉與厲不同。厲者，厲於厲石。刉者，一切用瓦石磢之而已。與槩杚剴音義略同。今咅當古愛切。</duanzhu>
</t>

<wh>劌</wh>
<t>
<xushi>利傷也。</xushi>
<duanzhu>〈聘義〉「廉而不劌。義也。注云：劌，傷也。按〈玉部〉作廉而不忮。毛公曰「忮，害也。是其義同也。利傷者，以芒刃傷物。</duanzhu>
<xushi>从刀，歲聲。</xushi>
<duanzhu>居衞切，十五部。</duanzhu>
</t>

<wh>刻</wh>
<t>
<xushi>鏤也。</xushi>
<duanzhu>〈金部〉曰「鏤、剛鐵可以刻鏤也。〈釋器〉曰「金謂之鏤。木謂之刻。此析言之。統言則刻亦鏤也。引伸爲刻覈、刻薄之刻。</duanzhu>
<xushi>从刀，亥聲。</xushi>
<duanzhu>苦得切，一部。</duanzhu>
</t>

<wh><img src="179B-01">𠞫</img></wh>
<t>
<xushi>古文刻。</xushi>
<duanzhu>各本無。此依《玉篇》増。各本<pb n="181-3"/>則下有古文作？。《篇》、《韵》皆不載。汗簡載之。云《說文》續添。則古本所無可知矣。葢古文刻之譌而誤系也。</duanzhu>
</t>

<wh>副</wh>
<t>
<xushi>判也。</xushi>
<duanzhu>《毛詩》〈大雅〉曰「不坼（⿰土厈）不副。《曲禮》曰「爲天子削瓜者副之。匡繆正俗曰「副貳之字本爲福。從衣畐聲。俗呼一襲爲一褔衣是也。書史假借。遂以副字代之。副本音普力反。義訓剖劈。學者不知有褔字。以副貳爲正體。《詩》不坼（⿰土厈）不副。乃以朱點發副字。按顏說未盡然也。副之則一物成二。因仍謂之副。因之凡分而合者皆謂之副。訓詁中如此者致多。流俗語音如付。由一部入三部。故韵書在宥韵。俗語又轉入遇韵也。沿襲既久。其義其音遂皆忘其本始。褔字雖見於〈龜策傳〉、〈東京賦〉「然恐此字因副而製耳。鄭仲師注《周禮》云：貳，副也。貝部貳下因之。《史記》曰「藏之名山。副在京師。《漢書》曰「臧諸宗廟。副在有司。周人言貳。漢人言副。古今語也。豈容廢副用褔。</duanzhu>
<xushi>从刀，畐聲。</xushi>
<duanzhu>芳逼切，一部。</duanzhu>
<xushi>《周禮》曰「副辜祭。</xushi>
<duanzhu>鄭注《周禮》作疈。云疈、疈牲胷也。疈而磔之。謂磔禳及蜡祭。許所據作副。葢副者古文、小篆所同也。鄭所據用籒文。</duanzhu>
</t>

<wh>疈</wh>
<t>
<xushi>籒文副。从㽬。</xushi>
<duanzhu>當云重畐。重畐者，狀分析之聲。</duanzhu>
</t>

<wh>剖</wh>
<t>
<xushi>判也。</xushi>
<duanzhu>《史記》曰「騶衍稱引天地剖判以來。</duanzhu>
<xushi>从刀，㕻聲。</xushi>
<duanzhu>浦后切，四部。</duanzhu>
</t>

<wh>辧</wh>
<t>
<xushi>判也。</xushi>
<duanzhu>小宰傅別。故書作傅辨。朝士判書。故書判爲辨。大鄭辨讀爲別。古辨判別三字義同也。辧從刀。俗作辨。爲辨別字。符蹇切。別作從力之辦。爲幹辦字。蒲莧切。古辧別、幹辧無二義。亦無二形二音也。</duanzhu>
<xushi>从刀，辡聲。</xushi>
<duanzhu>十二部。</duanzhu>
</t>

<wh>判</wh>
<t>
<xushi>分也。</xushi>
<duanzhu>媒氏掌萬民之判。注：判，半也。得耦爲合。主合其半成夫婦也。朝士有判書以治則聽。注：判、半分而合者。</duanzhu>
<xushi>从刀，半聲。</xushi>
<duanzhu>形聲包㑹意。普半切，十四部。</duanzhu>
</t>

<wh>剫</wh>
<t>
<xushi>判也。</xushi>
<duanzhu>釋器。木謂之剫。郭引《左傳》「山有木。工則剫之。</duanzhu>
<xushi>从刀，度聲。</xushi>
<duanzhu>徒洛切，五部。</duanzhu>
</t>

<wh>刳</wh>
<t>
<xushi>判也。</xushi>
<duanzhu>内則云：刲之刳之。按刲謂刺殺之。刳謂空其腹。〈𣪠辭〉刳木爲舟。亦謂虛木之中。刳木一作挎木。〈鄕飮〉酒禮。相者二人。皆左何瑟。後首挎越内弦（⿰弓𤣥）。賈公彥曰「瑟底有孔越。以指深入而持之也。手部無挎。</duanzhu>
<xushi>从刀，夸聲。</xushi>
<duanzhu>苦孤切，五部。</duanzhu>
</t>

<wh>列</wh>
<t>
<xushi>分解也。</xushi>
<duanzhu>列之本義爲分解。故其字從刀。齒分骨之？從列。引伸爲行列之義。古假借烈爲列。如〈鄭風〉火烈具舉。毛曰烈、列也是也。羽獵賦。舉？烈火。烈亦與<pb n="182-1"/>列同。</duanzhu>
<xushi>从刀，？聲。</xushi>
<duanzhu>良辥切，十五部。</duanzhu>
</t>

<wh>刊</wh>
<t>
<xushi>剟也。</xushi>
<duanzhu>柞氏。夏日至。令刊陽木而火之。注：刊謂斫去次地之皮也。按凡有所削去謂之刊。故刻石謂之刊石。此與〈木部〉栞音同義異。唐衞包乃改栞爲刊。誤認爲一字也。</duanzhu>
<xushi>从刀，干聲。</xushi>
<duanzhu>苦寒切，十四部。</duanzhu>
</t>

<wh>剟</wh>
<t>
<xushi>刊也。</xushi>
<duanzhu>商子曰「有敢剟定法令者死。〈賈誼傳〉曰「盜者剟寢戸之簾。</duanzhu>
<xushi>从刀，叕聲。</xushi>
<duanzhu>陟劣切，十五部。</duanzhu>
</t>

<wh>刪（⿰刂）</wh>
<t>
<xushi>剟也。</xushi>
<duanzhu>凡言刪（⿰刂）剟者，有所去卽有所取。如《史記．司馬相如傳》曰「故刪（⿰刂）取其要。歸正道而論之。刪（⿰刂）取猶節取也。謂去其侈靡過實。非義理所尚。取其天子芒然而思已下也。既錄其全賦矣。謂之刪（⿰刂）取何也。言錄賦之意在此不在彼也。〈藝文志〉曰「今刪（⿰刂）其要以備篇籍。刪（⿰刂）其要謂取其要也。不然。豈劉歆七略之要孟堅盡刪（⿰刂）去之乎。詳言之則如律曆志曰刪（⿰刂）其僞辭、取其義者箸於篇。約言之則如相如傳、〈藝文志〉。</duanzhu>
<xushi>从刀𠕋。𠕋。</xushi>
<duanzhu>逗。</duanzhu>
<xushi>書也。</xushi>
<duanzhu>說從刀𠕋之意也。云𠕋書也者，謂凡𥳑牘非必受於王之符命也。築氏爲削。鄭云今之書刀。凡艸刱不定者，以削削之謂之刪（⿰刂）。因之凡刊落不用者皆謂之刪（⿰刂）。所姦切，十四部。</duanzhu>
</t>

<wh>劈</wh>
<t>
<xushi>破也。</xushi>
<duanzhu>此字義與<pb n="182-2"/>副近而不同。今字用劈爲副。劈行而副廢矣。劈與副古經有相通者。〈大宗伯〉疈辜祭。疈在一部。故書疈爲罷。大鄭釋爲披磔牲以祭。罷披破同十七部。劈在十六部。此其音義相通之證也。〈考工記〉假薜爲劈。注云：薜、破裂也。又或假擘爲之。張衡賦云分肌擘理是也。</duanzhu>
<xushi>从刀，辟聲。</xushi>
<duanzhu>普擊切，十六部。</duanzhu>
</t>

<wh>剝</wh>
<t>
<xushi>裂也。</xushi>
<duanzhu>〈衣部〉曰「裂、繒餘也。謂？破也。〈夏小正〉「二月剝鱓。以爲𡔷也。八月剝瓜。畜瓜之時也。剝棗。剝也者，取也。栗零。零也者，降也。零而後取之。故不言剝也。按剝鱓者，謂殘其皮。剝瓜棗者，謂殘其實。其用一也。皮部曰「剝取獸革。與剝鱓合。孔子易傳曰「致飾。然後通則盡矣。故受之以剝。剝者，剝也。物不可以終盡。剝竆上反下。故受之以復也。按此是剝訓盡。裂則將盡矣。〈豳風〉假剝爲攴。八月剝棗。毛曰「剝，擊也。音義云：普⺊反。故知剝同攴也。小正傳云取。《毛傳》云擊。此後人訓詁必密於前人也。</duanzhu>
<xushi>从刀彔。彔，刻也。</xushi>
<duanzhu>說從彔之意。彔下云：刻木彔彔也。破裂之意。</duanzhu>
<xushi>彔亦聲。</xushi>
<duanzhu>北角切，三部。</duanzhu>
<xushi>一曰剝，割也。</xushi>
<duanzhu>此別一義。與上義相通。按此篆解說、合二徐本及《尚書》泰誓正義宋刻本參定。</duanzhu>
</t>

<wh><img src="180B-01">𠚬</img></wh>
<t>
<xushi>剝或<pb n="182-3"/>从⺊。</xushi>
<duanzhu>⺊聲也。</duanzhu>
</t>

<wh>割</wh>
<t>
<xushi>剝也。</xushi>
<duanzhu>蒙剝之弟二義互訓。割謂殘破之。〈釋言〉曰「葢割裂也。《尚書》多假借割爲害。古二字音同也。〈釋言〉舍人本葢作害。明害與割同也。鄭注緇衣曰「割之言葢也。明葢與割同也。</duanzhu>
<xushi>从刀，害聲。</xushi>
<duanzhu>古𨔶切。十五部。按古字亦從匄聲。故宋次道、王仲至家所傳《古文尚書》曰？申勸寧王之德。</duanzhu>
</t>

<wh>剺</wh>
<t>
<xushi>剝也。</xushi>
<duanzhu>《方言》「劙，解也。劙與剺雙聲義近。</duanzhu>
<xushi>劃也。</xushi>
<duanzhu>此別一義。當言一曰「按元應書引《三蒼》云：剺，劃也。文部曰「？、微畫也。音同義近。</duanzhu>
<xushi>从刀，𠩺聲。</xushi>
<duanzhu>里之切，一部。</duanzhu>
</t>

<wh>劃</wh>
<t>
<xushi>錐刀畫曰劃。</xushi>
<duanzhu>畫字各本無，今補。謂錐刀之末所畫謂之劃也。上文云刉劃傷也、剺劃也皆是也。</duanzhu>
<xushi>从刀畫。畫亦聲。</xushi>
<duanzhu>呼麥切。十六部。當依《廣韵》胡麥切。</duanzhu>
</t>

<wh>剈</wh>
<t>
<xushi>挑取也。</xushi>
<duanzhu>抉而取之也。挑，抉也。今俗云剜。許書無剜字。</duanzhu>
<xushi>从刀，肙聲。</xushi>
<duanzhu>烏玄切，十四部。</duanzhu>
<xushi>一曰窐也。</xushi>
<duanzhu>穴部曰「窐，空也。窐與剈音義通。如圭蠲之比。</duanzhu>
</t>

<wh>劀</wh>
<t>
<xushi>𠜜去惡創肉也。</xushi>
<duanzhu>瘍醫。掌腫瘍、潰瘍、金瘍、㪿瘍之祝藥劀殺之齊。鄭云：劀、𠜜去膿血。殺謂以藥食其惡肉。與許異。𠜜劀爲曡韵。</duanzhu>
<xushi>从刀，矞聲。</xushi>
<duanzhu>古鎋切，十五部。</duanzhu>
<xushi>《周禮》曰「劀殺之齊。</xushi>
</t>

<wh>劑</wh>
<t>
<xushi>齊也。</xushi>
<duanzhu>〈釋言〉「劑、翦齊也。按《周禮》或言質劑。或言約劑。鄭訓劑爲券書。大鄭曰「質劑謂市中平價。今時月平是也。鄭云長券曰質。短券曰劑。是劑所以齊物也。《周禮》又多用齊字。亨人注：齊多少之量。此與劑義不同。今人藥劑字乃《周禮》之齊字也。</duanzhu>
<xushi>从刀。
<duanzhu>從刀者，齊之如用刀也。不必用刀而從刀。故不與前爲伍。餘倣此。</duanzhu>
<xushi>齊聲。</xushi>
<duanzhu>形聲包㑹意。在詣切，十五部。</duanzhu>
</t>

<wh>刷</wh>
<t>
<xushi>𠜜也。</xushi>
<duanzhu>刷與㕞別。又部曰「㕞，飾也。〈巾部〉曰「飾，㕞也。飾今拭字。拭用手用巾。故從又巾。刷者，掊杷也。掊杷必用除穢之器如刀然。故字從刀。〈艸部〉曰「䓛刷也是也。</duanzhu>
<xushi>从刀，㕞省聲。</xushi>
<duanzhu>其義亦略相近。所劣切，十五部。</duanzhu>
<xushi>禮有刷巾。</xushi>
<duanzhu>有鉉（⿰釒𤣥）譌布。黃氏公紹所據鍇本不誤。而宋張次立依鉉改爲布。今繫傳本乃張次立所更定。往往改之同鉉。而佳處時存《韵㑹》也。禮謂《禮經》十七篇也。〈鄕飮〉酒禮、〈鄕射禮〉、〈燕禮〉、〈大射儀〉、〈公食大夫禮〉、〈有司徹〉皆言帨手。注：帨，拭也。帨手者於帨。帨、佩巾。據賈氏〈鄕飮〉、〈公食〉二疏。知經注皆作帨。絕無挩字也。帨之爲巾見於〈士昏禮〉及内則。内則盥卒授巾注云：巾以帨手。鄭卽用《禮經》帨手字也。此云刷巾。刷當作㕞。葢漢時《禮經》挩手有作刷手者。假刷爲㕞。說禮家所定字不同也。刷巾又見服氏《左傳》〔注〕：《左傳》藻率鞞鞛。服云：藻爲畫藻。率爲刷巾。禮有刷巾。服語正與許同。〈巾部〉云：帥、佩巾也。帨、帥或字。是帨與帥同字。樂師故書帥爲率。〈聘禮〉古文帥皆作率。《韓詩》帥時農夫、《毛詩》作率。是率與帥同音假借。《左氏傳》之率卽《說文》之帥。而許、服所見《禮經》皆作刷手。鄭《禮經》今文作帨手。古文作說手。是則帥帨率說刷㕞六字以同音通用。而陸德明本作挩手者爲誤字。</duanzhu>
</t>

<wh>刮</wh>
<t>
<xushi>掊杷也。</xushi>
<duanzhu>杷各本作把。誤。手部曰「掊，杷也。〈木部〉曰「杷、收麥器。凡掊地如杷麥然。故絫言之曰掊杷。〈考工記〉故書捖摩之工。大鄭捖讀爲刮。</duanzhu>
<xushi>从刀，𠯑聲。</xushi>
<duanzhu>古八切。十五部。今字作刮。</duanzhu>
</t>

<wh>剽</wh>
<t>
<xushi>砭刺也。</xushi>
<duanzhu>謂砭之、刺之皆曰剽也。砭者，以石刺病也。刺者，直傷也。砭刺必用其器之末。因之凡末謂之剽。《莊子》謂本末爲本剽。〈素問〉有標本病傳論。標亦末也。</duanzhu>
<xushi>从刀，票聲。</xushi>
<duanzhu>匹妙切。二部。按當依李軌《莊子》音怖遥反。陸甫小反。</duanzhu>
<xushi>一曰剽，劫也。</xushi>
<duanzhu>《史記》貨殖傳。攻剽椎埋。劫人作姦。漢賈誼傳。白晝大都之中。剽<pb n="183-2"/>吏而奪之金。按此義當去聲。</duanzhu>
</t>

<wh>刲</wh>
<t>
<xushi>刺也。</xushi>
<duanzhu>馬、虞說易同。</duanzhu>
<xushi>从刀，圭聲。</xushi>
<duanzhu>圭剡上、故從圭。形聲包㑹意也。苦圭切，十六部。</duanzhu>
<xushi>易曰「士刲羊。</xushi>
<duanzhu>歸妹上六爻辭。</duanzhu>
</t>

<wh>剉</wh>
<t>
<xushi>折傷也。</xushi>
<duanzhu>剉與手部挫音同義近。〈考工記〉「揉牙内不挫。注：挫，折也。是二字通用也。經史剉折字多作挫。按今俗謂䥨爲剉。乃錯之聲誤耳。《說文》作厝。</duanzhu>
<xushi>从刀，？聲。</xushi>
<duanzhu>麤臥切，十七部。</duanzhu>
</t>

<wh>劋</wh>
<t>
<xushi>絕（⿰糸⿱刀㔾）也。</xushi>
<duanzhu>〈夏書〉〈甘誓〉「天用劋絕（⿰糸⿱刀㔾）其命。天寶巳前本如是。《釋文》曰劋子六反。《玉篇》子小反。馬本作剿。宋開寶巳前本如是。今《玉篇》劋子小切。絕（⿰糸⿱刀㔾）也。剿同上。此顧希馮之舊也。自衞包改劋爲勦。以刀部訓絕（⿰糸⿱刀㔾）之字。改爲力部訓勞之字。於是《五經文字》力部曰「勦見《禮記》：又見〈夏書〉「而刀部反無剿字。開寶中改《釋文》劋爲勦、剿爲巢。羣經音辨、《集韵》等皆云勦、絕（⿰糸⿱刀㔾）也。重紕貤繆。莫能諟正。葢衞包當日改劋爲從刀之剿猶可說也。改爲從力之勦則不可說矣。〈王莽傳〉：郭欽封劋胡子。又詔曰「將遣大司空征伐劋絕（⿰糸⿱刀㔾）之矣。此用〈夏書〉也。外戚〔傳〕。命樔絕（⿰糸⿱刀㔾）而不長。此假借字也。《說文》〈水部〉？、讀若〈夏書〉天用勦絕（⿰糸⿱刀㔾）。此必淺人以衞包本改之也。《曲禮》：毋剿說。字從刀、不從力。</duanzhu>
<xushi>从刀，喿聲。</xushi>
<duanzhu>子小切，二部。</duanzhu>
<xushi>〈周書〉曰「</xushi>
<duanzhu>周者夏之誤。</duanzhu>
<xushi>天用劋絕（⿰糸⿱刀㔾）其命。</xushi>
</t>

<wh>刖</wh>
<t>
<xushi>絕（⿰糸⿱刀㔾）也。</xushi>
<duanzhu>凡絕（⿰糸⿱刀㔾）皆偁刖。故㓷下云刖鼻也。刖足則爲跀。《周禮》刖者使守囿。此是假刖爲跀。困九五。劓刖。京房作劓劊。《說文》劊與刖義同。</duanzhu>
<xushi>从刀，月聲。</xushi>
<duanzhu>魚厥切，十五部。</duanzhu>
</t>

<wh>刜</wh>
<t>
<xushi>擊也。</xushi>
<duanzhu>《左傳》「苑子刜林雍。𣃔其足。〈齊語〉：刜令支。</duanzhu>
<xushi>从刀，弗聲。</xushi>
<duanzhu>分勿切，十五部。</duanzhu>
</t>

<wh>㓼</wh>
<t>
<xushi>傷也。</xushi>
<duanzhu>？下曰蹏皮可以割桼。桼疑㓼之誤。割㓼絫言之也。《廣雅》曰「㓼，割也。測紀切。</duanzhu>
<xushi>从刀，桼聲。</xushi>
<duanzhu>親結切，十二部。</duanzhu>
</t>

<wh>劖</wh>
<t>
<xushi>𣃔也。</xushi>
<duanzhu>與〈金部〉鑱義略近。</duanzhu>
<xushi>从刀，毚聲。</xushi>
<duanzhu>鉏銜切，八部。</duanzhu>
<xushi>一曰剽也。</xushi>
<duanzhu>砭刺也。</duanzhu>
<xushi>釗也。</xushi>
<duanzhu>刓也。《廣韵》引無此二字。</duanzhu>
</t>

<wh>刓</wh>
<t>
<xushi>剸也。</xushi>
<duanzhu>剸當作團。團圜也。通俗文曰「𣃔𢧵曰剸。非其訓也。且許書本無剸字。韓信傳。刻印刓忍不能予。蘇林曰「刓音刓角之刓。與摶同。手弄角訛。不忍授也。按正文當本是同酈食其傳作玩。故蘇以手弄角訛釋之。訛當作鈋。見〈金部〉。刓、齊物論作园。</duanzhu>
<xushi>从刀，元聲。</xushi>
<duanzhu>五丸切，十四部。</duanzhu>
<xushi>一曰齊也。</xushi>
</t>

<wh>釗</wh>
<t>
<xushi>刓也。</xushi>
<duanzhu>未聞。</duanzhu>
<xushi>从刀金。</xushi>
<duanzhu>金有芒角。摩弄<pb n="184"/>泯之。〈釋詁〉曰「釗，勉也。其引伸之義也。又曰「釗，見也。此假借釗爲昭也。《孟子》引書。昭我周王。郭引逸書。釗我周王。止遥切，二部。</duanzhu>
<xushi>周康王名。</xushi>
</t>

<wh>制</wh>
<t>
<xushi>裁也。</xushi>
<duanzhu>〈衣部〉曰「裁、製衣也。製、裁衣也。此裁之本義。此云制，裁也。裁之引伸之義。古多假折爲制。吕㓝。制以㓝。墨子引作折則㓝。魯論。片言可以制獄。古作折獄。羽獵賦。不制中以泉臺。制或爲折。又吕㓝。折民惟㓝。四八目引作制民。</duanzhu>
<xushi>从刀未。</xushi>
<duanzhu>㑹意。征例切，十五部。</duanzhu>
<xushi>未。</xushi>
<duanzhu>逗。</duanzhu>
<xushi>物成有滋味可裁𣃔。</xushi>
<duanzhu>說從未之意。未下曰味也。有滋味可裁𣃔。故刀未爲？。</duanzhu>
<xushi>一曰止也。</xushi>
<duanzhu>前義可包此義。</duanzhu>
</t>

<wh><img src="182A-01">𠝁</img></wh>
<t>
<xushi>古文制如此。</xushi>
<duanzhu>從彡者，裁𣃔之而有文也。</duanzhu>
</t>

<wh>㓠</wh>
<t>
<xushi>缺也。</xushi>
<duanzhu>〈大雅〉抑《詩》「白圭之玷。毛曰「玷，缺也。箋云：玉之缺尚可磨鑢而平。按㓠玷古今字。</duanzhu>
<xushi>从刀。
<duanzhu>從刀者，待磨鑢也。</duanzhu>
<xushi>占聲。</xushi>
<duanzhu>丁念切，七部。</duanzhu>
<xushi>《詩》曰「白圭之㓠。</xushi>
</t>

<wh>罰</wh>
<t>
<xushi>辠之小者。</xushi>
<duanzhu>辠、犯法也。罰爲犯法之小者。㓝爲罰辠之重者。五罰輕於五㓝。</duanzhu>
<xushi>从刀詈。</xushi>
<duanzhu>㑹意。房越切，十五部。</duanzhu>
<xushi>未㠯刀有所賊。但持刀罵詈則應罰。</xushi>
<duanzhu>說從<pb n="184-1"/>刀詈之意。罰者，但持刀而詈則法之。然則㓝者謂持刀有所賊則法之。別其犯法之輕重也。《初學記》云：元命包曰「网言爲詈。刀守詈爲罰。罰之爲言内也。陷於害也。注云：詈以刀守之則不動矣。今作罰用寸。寸、丈尺也。言納以繩墨之事。《初學記》又云：元命包曰「㓝、刀守井也。飮水之人入井爭水。陷於泉。刀守之。割其情也。注云：井飮人、則人樂之不巳。則自陷於泉。故加刀謂之㓝。欲人畏懼以全命也。此二條皆引春秋元命包。今本《初學記》皆系諸《說文》「殊誤。觀元應書卷卄一卄五引春秋元命包說㓝字與此同。可以諟正矣。云刀守詈、刀守井、則㓝罰不分輕重。古五罰不用刀也。故許說罰爲刀詈。犯法之小者。㓝爲井刀。執法之大者。一入刀部。一入井部。所以正緯說也。○唐人諱淵作泉。亦或作川。</duanzhu>
</t>

<wh>刵</wh>
<t>
<xushi>𣃔耳也。</xushi>
<duanzhu>刵見康誥、吕㓝。五㓝之外有刵。軍戰則不服者殺而獻其左耳曰聝。《周禮》田獵取禽左耳以效功曰珥。</duanzhu>
<xushi>从刀耳。</xushi>
<duanzhu>㑹意包形聲。仍吏切，一部。</duanzhu>
</t>

<wh>㓷</wh>
<t>
<xushi>刖鼻也。</xushi>
<duanzhu>刖、絕（⿰糸⿱刀㔾）也。《周禮》〔注〕曰𢧵鼻。</duanzhu>
<xushi>从刀，臬聲。</xushi>
<duanzhu>臬，法也。形聲包㑹意。魚器切。十五部。易音義引《說文》牛列反。</duanzhu>
<xushi>易曰「天且㓷。</xushi>
<duanzhu>睽六<pb n="184-2"/>三爻辭。馬、虞皆云黥頟爲天。</duanzhu>
</t>

<wh>劓</wh>
<t>
<xushi>㓷或从鼻。</xushi>
<duanzhu>刀鼻㑹意。今經典如此作。</duanzhu>
</t>

<wh>𠛬</wh>
<t>
<xushi>剄也。</xushi>
<duanzhu>按㓝者，五㓝也。凡㓝罰、典㓝、儀㓝皆用之。𠛬者，剄頸也。橫絕（⿰糸⿱刀㔾）之也。此字本義少用。俗字乃用𠛬爲㓝罰、典㓝、儀㓝字。不知造字之恉既殊。丼聲、幵聲各部。凡丼聲在十一部。凡幵聲在十二部也。</duanzhu>
<xushi>从刀，幵聲。</xushi>
<duanzhu>戸經切。按古音當與一先韵内幵聲諸字爲伍。</duanzhu>
</t>

<wh>剄</wh>
<t>
<xushi>𠛬也。</xushi>
<duanzhu>耳部曰「小罪聅。中罪刖。大罪剄。剄謂𣃔頭也。《左傳》「越句踐使罪人三行。屬劒於頸而辭曰「臣不敢逃㓝。敢歸死。遂自剄也。吳師屬之目。剄、《經典釋文》宋刻作頸。非也。按許意剄謂𣃔頸。㓝之至重者也。</duanzhu>
<xushi>从刀，巠聲。</xushi>
<duanzhu>古零切。十一部。《廣韵》古挺切。</duanzhu>
</t>

<wh>𠟃</wh>
<t>
<xushi>減也。</xushi>
<duanzhu>𠟃撙古今字。葢？變也。《曲禮》：恭敬撙節退讓以明禮。注：撙猶趨也。按趨同趣，疾也。當音促。非趨走之趨。《戰國策》「伏軾撙銜。《集韵》曰「撙，挫也。</duanzhu>
<xushi>从刀，尊聲。</xushi>
<duanzhu>兹損切，十三部。</duanzhu>
</t>

<wh>魝</wh>
<t>
<xushi>楚人謂治魚也。</xushi>
<duanzhu>〈楚語〉也。</duanzhu>
<xushi>从刀魚。讀若鍥。</xushi>
<duanzhu>古㞕切。十五部。薊以爲聲。</duanzhu>
</t>

<wh>券</wh>
<t>
<xushi>契也。</xushi>
<duanzhu>小宰。官府之八成。大鄭曰「稱責謂貣予。傅別謂券書。聽訟責者以券<pb n="184-3"/>書決之。傅、傅箸約束於文書。別、別爲兩。兩家各得一也。書契、符書也。質劑謂市中平價、今月平是也。後鄭曰「傅別謂爲大手書於一札。中字別之。書契謂出子受入之凡要。凡簿書之冣目、獄訟之要辭皆曰契。《春秋傳》曰「王叔氏不能舉其契。質劑謂兩書一札、同而別之。長曰質。短曰劑。質劑皆今之券書也。按云今之券書者，謂漢時名券書。其實券字自古有之也。〈大部〉曰「契、大約也。引《易．𣪠辭》書契。</duanzhu>
<xushi>从刀，<seal_script>𢍏</seal_script>聲。</xushi>
<duanzhu>去願切，十四部。</duanzhu>
<xushi>券別之書㠯刀判栔其旁。</xushi>
<duanzhu>栔各本作契。今正。判，分也。栔，刻也。兩家各一之書牘。分刻其旁。使可兩合以爲信。韓子曰「宋人得遺契而數其齒是也。</duanzhu>
<xushi>故曰書契。</xushi>
<duanzhu>書契、鉉作契券。鍇無書。皆非也。今正。書契謂《易．𣪠辭》、《周禮》小宰所云書契也。書而栔之是曰書契。栔契音同。此三句說從刀之意。</duanzhu>
</t>

<wh>刺</wh>
<t>
<xushi>君殺大夫曰刺。刺、直傷也。</xushi>
<duanzhu>刺篆疑非舊次。刺、直傷也。當爲正義。君殺大夫曰刺。當爲別一義。辭之先後今又倒亂矣。上文剽砭刺也、刲刺也皆直傷之義。然則刺篆當廁剽刲二篆下。《禮經》云刺草、〈大雅〉之刺訓責、史稱刺六經作〈王制〉、官稱刺史、<pb n="185"/>鏚黹曰刺繡、用㰏曰刺船、盜取國家密事爲刺探《尚書》事皆其引伸之義也。一曰君殺大夫曰刺者，春秋僖二十八年。公子買戍衞。不卒戍。刺之。成十六年。刺公子偃。《公羊傳》曰「刺之者何。殺之也。内諱殺大夫。謂之刺之也。考諸《周禮》司刺。掌三刺之法。壹刺曰訊羣臣。再刺曰訊羣吏。三刺曰訊萬民。注：刺，殺也。訊而有罪則殺之。然則春秋於他國書殺其大夫。於魯國則兩書刺。諱魯之專殺而謂之刺。謂其當罪合於《周禮》「《公羊》内諱之說是矣。此云君殺大夫曰刺。春秋於他國不云爾也。</duanzhu>
<xushi>从刀朿。朿亦聲。</xushi>
<duanzhu>七賜切。十六部。按又七迹切。古不分去入。</duanzhu>
</t>
<variants>文六十四<duanzhu>舊有剔篆在末。大徐所増十九文之一也。今刪（⿰刂）。說在髟部𩮜下。得六十三。</duanzhu>重十<duanzhu>十誤。實得九字。小徐作重七。自首至剝割剺皆謂刀及刀之用也。自劑刷至券皆非必用刀、而擬乎刀之用者也。其刵㓷𠛬剄四字則司宼之㓝、用刀者也。不與凡用刀之字爲伍者，因上文言罰而系聮之也。</duanzhu>。</variants>

<wh>刃</wh>
<t>
<xushi>刀鋻也。</xushi>
<duanzhu>鋻各本作堅。今正。刀部曰「？、刀劎刃也。〈金部〉曰「鋻，？也。郭璞三倉解詁曰「焠作刀鋻也。</duanzhu>
<xushi>象刀有刃之形。</xushi>
<duanzhu>而振切，十三部。</duanzhu>
<xushi>凡刃之屬皆从刃。</xushi>
</t>

<wh><img src="183A-01">刅（⿻刃一）</img></wh>
<t>
<xushi>傷也。</xushi>
<duanzhu>凡殺傷必以刃。</duanzhu>
<xushi>从刃、从一。</xushi>
<duanzhu>按鉉本篆作？。鍇本篆作？。今按當是從刃從一。一者，傷之象。？之所入也。？省則作？。小徐本井部？、米部粱皆從？。考桐柏廟𥓓梁字、羊竇、道𥓓粱字、《五經文字》及《唐石經》梁粱皆不作刅。今人作？書梁粱皆從刅。非古法。不可從也。楚良切，十部。</duanzhu>
</t>

<wh>創</wh>
<t>
<xushi>？或从倉。</xushi>
<duanzhu>從刀倉聲也。凡刀創及創瘍字皆作此。俗變作？、作瘡。多用創爲？字。</duanzhu>
</t>

<wh>劒</wh>
<t>
<xushi>人所帶兵也。</xushi>
<duanzhu>桃氏爲劒。有上制。有中制。有下制。注云：此今之匕首也。人各以其形皃大小帶之。</duanzhu>
<xushi>从刃，僉聲。</xushi>
<duanzhu>居欠切，八部。</duanzhu>
</t>

<wh>劎</wh>
<t>
<xushi>籒文劒。从刀。</xushi>
</t>
<variants>文三，重二。</variants>

<wh>㓞</wh>
<t>
<xushi>巧㓞也。</xushi>
<duanzhu>巧㓞葢漢人語。</duanzhu>
<xushi>从刀，丰聲。</xushi>
<duanzhu>恪八切，十五部。</duanzhu>
<xushi>凡㓞之屬皆从㓞。</xushi>
</t>

<wh><img src="183B-01"><pb n="185-2"/>𠜵</img></wh>
<t>
<xushi>齘？。</xushi>
<duanzhu>逗。曡韵。</duanzhu>
<xushi>刮也。</xushi>
<duanzhu>刮者，掊杷也。</duanzhu>
<xushi>从㓞，夬聲。</xushi>
<duanzhu>古切，十五部。</duanzhu>
<xushi>一曰？。</xushi>
<duanzhu>逗。</duanzhu>
<xushi>畫堅也。</xushi>
<duanzhu>畫當作劃。劃堅曰？。</duanzhu>
</t>

<wh>栔</wh>
<t>
<xushi>刻也。</xushi>
<duanzhu>〈釋詁〉「契滅殄絕（⿰糸⿱刀㔾）也。《唐韵》引作栔。郭云：今江東呼刻𣃔物爲栔𣃔。按古經多作契。假借字也。〈大雅〉：爰契我龜。毛曰「契，開也。《周禮》亦作契。《左傳》「盡借邑人之車。契其軸。《爾雅音義》所引如是。今《左傳》、《荀子》作鍥。《漢書注》引〈綿詩〉作挈。《大戴禮》「楔而舍之。朽木不折。皆假借字也。晉虞溥傳作㓶。俗字也。</duanzhu>
<xushi>从㓞木。</xushi>
<duanzhu>刻之用於木多。故從木。苦計切。十五部。按又苦結切。</duanzhu>
</t>
<variants>文三。</variants>

<wh>丯</wh>
<t>
<xushi>艸蔡也。</xushi>
<duanzhu>〈艸部〉曰「蔡、艸丯也。曡韵互訓。《孟子》曰「君之視臣如土芥。趙云：芥、草芥也。《左傳》「以民爲土芥。杜注同。《方言》「蘇芥草也。江《淮南》楚之閒曰蘇。自關而西或曰草、或曰芥。南楚江湘之閒謂之莽。按凡言艸芥皆丯之假借也。芥行而丯廢矣。</duanzhu>
<xushi>象艸生之散亂也。</xushi>
<duanzhu>散當作𢽳。外傳曰「道茀不可行。中直象道。三象茀。</duanzhu>
<xushi>凡丯之屬皆从丯。讀若介。</xushi>
<duanzhu>古拜切，十五部。</duanzhu>
</t>

<wh><img src="183B-02">𠲱</img></wh>
<t>
<xushi>枝？也。</xushi>
<duanzhu>枝？者，遮禦之意。《玉篇》曰「？、枝柯也。《釋名》「戟，格也。旁有枝格也。庾信賦。草樹溷淆。枝格相交。格行而？廢矣。</duanzhu>
<xushi>从丯，各聲。</xushi>
<duanzhu>古百切，古音在五部。</duanzhu>
</t>
<variants>文二。</variants>

<wh>耒</wh>
<t>
<xushi>耕曲木也。</xushi>
<duanzhu>各本耕上有手。今依《廣韵》隊韵、《周易》音義正。下文云：耕，犁也。謂犁之曲木也。《禮記》音義引《字林》亦云耕曲木。〈考工記〉「車人爲耒。庛長尺有一寸。中直者三尺有三寸。上句者二尺有二寸。自其庛緣其外。以至於首。以弦（⿰弓𤣥）其内。六尺有六寸。注云：庛讀爲棘刺之刺。刺耒下前曲接耜。緣外六尺有六寸。内弦六尺。應一步之尺數。按經多云耒耜。據鄭說耒以木。耜以金。沓於耒刺。京房云：耜、耒下耓也。耒、耜上句木也。許〈木部〉耜作枱。耒耑也。耕犁也。許說與京同。與鄭異。鄭本匠人。謂犁爲耜。統言之也。許分別金謂之犁。木謂之枱。析言之也。</duanzhu>
<xushi>从木推<pb n="186"/>丯。</xushi>
<duanzhu>〈考工記〉曰「直庛則利推。從木推丰㑹意。盧對切，十五部。</duanzhu>
<xushi>古者，？作耒枱。</xushi>
<duanzhu>枱見〈木部〉。今之耜字也。各本作㭒。誤。㭒，臿也。</duanzhu>
<xushi>㠯振民也。</xushi>
<duanzhu>此出《世本》。《世本》有作篇。振、舉救也。</duanzhu>
<xushi>凡耒之屬皆从耒。</xushi>
</t>

<wh>耕</wh>
<t>
<xushi>？也。</xushi>
<duanzhu>牛部曰「？，耕也。人用以發土。亦謂之耕。</duanzhu>
<xushi>从耒丼。</xushi>
<duanzhu>㑹意包形聲。古莖切，十一部。</duanzhu>
<xushi>古者，井田。故从井。</xushi>
<duanzhu>此說從井之意也。巳上十字依《韵㑹》所據鍇本。</duanzhu>
</t>

<wh>耦</wh>
<t>
<xushi>耕廣五寸爲伐。二伐爲耦。</xushi>
<duanzhu>耕各本作耒。今依《太平御覽》正。匠人。耜廣五寸。二耜爲耦。一耦之伐。廣尺深尺。謂之𤰝。注：古者，耜一金兩人倂發之。其壟中曰𤰝。𤰝土曰伐。伐之言發也。𤰝，畎也。今之耜岐頭兩金。象古之耦也。許與記文辭異義同。耕卽耜。謂犂之金其廣五寸也。不曰枱廣五寸者，許所枱乃耒本之耑。耕錔於枱。故必析言之。長沮、桀溺耦而耕。此兩人倂發之證。引伸爲凡人耦之偁。俗借偶。</duanzhu>
<xushi>从耒，禺聲。</xushi>
<duanzhu>五口切，四部。</duanzhu>
</t>

<wh>耤</wh>
<t>
<xushi>帝耤千畞也。</xushi>
<duanzhu>帝耤見〈月令〉「《周禮》甸師。掌帥其屬而耕耨王藉。以時入之。以共？盛。《禮記》曰「天子爲藉千畞。冕而朱<pb n="186-1"/>紘。躬秉耒以事天地山川社稷先古。</duanzhu>
<xushi>古者，使民如借。故謂之藉。</xushi>
<duanzhu>鄭注《周禮》、《詩》序云：藉之言借也。借民力治之。故謂之藉田。韋注〈周語〉云：藉，借也。借民力以爲之。按鄭、韋與許同。應劭云帝王典藉之常、臣瓚曰蹈藉也、皆非也。親耕不能終事。故借民力而謂之藉田。言藉者，歉然於當親事而未能親事也。臣瓚、師古之言尢爲剌繆。</duanzhu>
<xushi>从耒，㫺聲。</xushi>
<duanzhu>秦昔切。古音在五部。按今經典多作藉。</duanzhu>
</t>

<wh><img src="184A-01">𦓯</img></wh>
<t>
<xushi>卌㕚可㠯劃麥。河内用之。</xushi>
<duanzhu>卌、今刻大徐本作？。鍇本及《集韵》皆作冊。《集韵》所據鉉（⿰釒𤣥）本未誤也。冊當是卌之譌。今定作卌。卌者，數之積也。見？下。漢石經以爲四十字。㕚、鉉作叉。鍇作又。今定作㕚。㕚者，手甲也。今字作爪。卌㕚可以劃麥。卽今俗用麥杷也。〈木部〉曰「杷、收麥器也。謂之卌㕚者。言其多爪可掊杷也。《廣韵》曰「。卌先立切。字統云：插糞杷。《說文》云數名。此卌字之證。插糞者，抹摋糞除之言。據《廣韵》則十部當有卌篆。《方言》曰「杷、宋魏之閒謂之渠挐。或謂之渠疏。《釋名》曰「齊魯閒謂四齒杷爲欋。然則河内謂之？也。</duanzhu>
<xushi>从耒，圭聲。</xushi>
<duanzhu>古攜切，十六部。</duanzhu>
</t>

<wh>𦔐</wh>
<t>
<xushi>除苗閒穢也。</xushi>
<duanzhu>穢當作薉。〈艸部〉薉，蕪也。無穢字。〈小雅〉〔毛傳〕曰「耘、除草也。耔、雝本也。〈食貨志〉云：播種於畎中。苗生三葉以上。稍耨壠草。因？其土以附苗根。比成壠盡而根深。能風與旱。故薿薿而盛也。按，此古者𦔐耔爲一事也。謂苗初生之始也。既成已後仍有莠及童蓈生乎其閒。蓐下所云陳艸復生也。則又以槈薅之。薅者，披田艸也。亦謂之𦔐。《吕覽》云：其耨六寸。所以閒稼也。注云：耨所以耘苗。刃廣六寸。所以入苗閒。○又按《吕覽》云：六尺之耜。所以成畞也。謂六尺爲步。步百爲畞。卽車人爲耒。所謂弦（⿰弓𤣥）其内與步相中也。又云：其博八寸。所以成畎也。八寸者，周之一尺。見夫部、尺部。卽匠人所謂一耦之伐廣尺也。又云：耨柄尺。此其度也。謂耨柄之尺寸以耒六尺爲度也。又云：其耨六寸。所以閒稼也。此謂耨頭之金廣六寸。入於苗閒。所謂立苗欲疏也。高注：古者，以耜耕。六尺爲步，步百爲畞，廣尺爲甽。今本舛誤不可讀。</duanzhu>
<xushi>从耒，員聲。</xushi>
<duanzhu>員、物數也。謂艸之多也。此形聲包會意。羽文切，十三部。</duanzhu>
</t>

<wh><img src="184B-01">𦓷</img></wh>
<t>
<xushi>𦔐或从芸。</xushi>
<duanzhu>按當云或從耒艸、云聲。今字省艸作耘。</duanzhu>
</t>

<wh>耡</wh>
<t>
<xushi>殷人七十而耡。</xushi>
<duanzhu>《孟子》滕文篇文。今《孟子》作助。《周禮》〔注〕引作<pb n="186-3"/>莇。</duanzhu>
<xushi>耡、耤稅也。</xushi>
<duanzhu>《孟子》曰「夏后氏五十而貢。殷人七十而助。周人百畞而徹。其實皆十一也。徹者，徹也。助者，藉也。趙曰「徹者猶人徹取物也。藉者，借也。猶人相借力助之也。按耤耡二篆皆偁古成語。而後釋其字義。耡卽以耤釋之。耤稅者，借民力以食稅也。</duanzhu>
<xushi>从耒，助聲。</xushi>
<duanzhu>牀倨切，五部。</duanzhu>
<xushi>《周禮》曰「㠯興耡利萌。</xushi>
<duanzhu>遂人職文。今萌作甿。俗改也。注曰「變民言萌。異外内也。萌猶懵懵無知貌也。鄭本作萌。淺人一改爲氓。再改爲甿。注又云：鄭大夫讀耡爲藉。杜子春讀耡爲助。謂起民人令相佐助。按鄭意耡者，合耦相助。以歲時合耦于耡。謂於里宰治処合耦。因謂里宰治処爲耡也。許意以《周禮》證七十而耡。謂其義同。</duanzhu>
</t>
<variants>文七，重一。</variants>

<wh>角</wh>
<t>
<xushi>獸角也。</xushi>
<duanzhu>人體有偁角者。如日月角、角犀豐盈之類。要是假借之辭耳。</duanzhu>
<xushi>象形。</xushi>
<duanzhu>古岳切。三部。按舊音如榖。亦如鹿。</duanzhu>
<xushi>角與刀魚相佀。</xushi>
<duanzhu>其字形與刀魚相似也。此龜頭似蛇頭、虎足似人足之例。</duanzhu>
<xushi>凡<pb n="187"/>角之屬皆从角。</xushi>
</t>

<wh>䚭</wh>
<t>
<xushi>揮角皃。</xushi>
<duanzhu>揮䚭𩀱聲。</duanzhu>
<xushi>从角，雚聲。</xushi>
<duanzhu>況袁切，十四部。</duanzhu>
<xushi>梁𨻳縣（⿰県系）有䚭亭。</xushi>
<duanzhu>梁國𨻳、〈地理志〉作傿。應劭曰「鄭伯克段於傿是也。〈郡國志〉作𨻳。今按〈𨸏部〉無𨻳。則從傿是矣。</duanzhu>
<xushi>又讀若？。</xushi>
<duanzhu>又者，蒙雚聲而言。又讀若布名之？者，與十五部合韵也。</duanzhu>
</t>

<wh>觻</wh>
<t>
<xushi>角也。</xushi>
<duanzhu>按尋立文之例。角下當奪一字。《廣韵》、《集韵》錫韵皆曰「觻、角鋒也。</duanzhu>
<xushi>从角，樂聲。</xushi>
<duanzhu>盧谷切，古音在二部。</duanzhu>
<xushi>張掖有觻得縣（⿰県系）。</xushi>
<duanzhu>二志同。《廣韵》德韵曰「觻？、縣（⿰県系）名。《漢書》作得。</duanzhu>
</t>

<wh>䚡</wh>
<t>
<xushi>角中骨也。</xushi>
<duanzhu>骨當作肉。字之誤也。鄭注〈樂記〉角觡生曰「無䚡曰觡。謂角中堅實無肉者。麋鹿是也。許亦解觡爲骨角。亦謂中無肉者也。《本艸經》「牛角䚡下閉血、瘀血、瘀痛、女人帶下血。此則謂角之中、角之本當中有肉之處。外有文理可觀。故陳藏器曰「久在糞土爛白者佳。〈玉部〉曰「䚡理自外可以知中。引伸謂凡物之文理也。</duanzhu>
<xushi>从角，思聲。</xushi>
<duanzhu>亼部曰「侖，思也。龠部曰「侖，理也。是思卽理也。此云思聲。包會意。穌來切，一部。</duanzhu>
</t>

<wh>觠</wh>
<t>
<xushi>曲角也。</xushi>
<duanzhu>〈釋嘼〉曰「角三觠羷。吕、郭音權。謝居轉反。</duanzhu>
<xushi>从角，𠔉聲。</xushi>
<duanzhu>巨員切，十四部。</duanzhu>
</t>

<wh>觬</wh>
<t>
<xushi>角觬曲也。</xushi>
<duanzhu>《篇》、《韵》皆云角不正。</duanzhu>
<xushi>从角，兒聲。</xushi>
<duanzhu>研啟切。十六部。《廣韵》又五稽切。</duanzhu>
<xushi>西河有觬氏縣（⿰県系）。</xushi>
<duanzhu>前志有。後志無。葢省倂也。前志氏作是。按是氏古多通用。覲禮。大史是右。古文是爲氏。《曲禮》：是職方。是或爲氏。《古文尚書》曰「時五者來備。今文作五是來備。見於宋〈微子世家〉「後漢李雲上書作《五氏來備》「《漢書》云：造父後有非子，至玄孫氏爲莊公。師古曰「氏與是同。</duanzhu>
</t>

<wh>觢</wh>
<t>
<xushi>一角仰也。</xushi>
<duanzhu>一當作二。〈釋嘼〉曰「角一俯一仰、觭。皆踊、觢。皆踊謂二角皆豎也。蒙上文一俯一仰故曰皆。許一俯一仰之云在下文。故云二角。俗譌爲一。則與觭無異。易音義引《說文》「以角一俯一仰系之觢。當時筆誤耳。睽六三。其牛掣。鄭作㸷。云牛角皆踊曰㸷。與《爾雅》、《說文》同。子夏作契。荀作觭。虞作掣。皆以一俯一仰爲訓。與許、鄭不同也。觢者，如有掣曳然。角本當邪展而乃聳直也。虞本當同荀作觭。李氏鼎祚正文作掣。遂比而同之耳。</duanzhu>
<xushi>从角，㓞聲。</xushi>
<duanzhu>尺制切，十五部。</duanzhu>
<xushi>易曰「其牛觢。</xushi>
<duanzhu>《釋文》曰「《說文》之世反。</duanzhu>
</t>

<wh>䚦</wh>
<t>
<xushi>角傾也。从角，虒聲。</xushi>
<duanzhu>敕豕切，十五部。</duanzhu>
</t>

<wh>觭</wh>
<t>
<xushi>角一<pb n="187-2"/>俛一仰也。</xushi>
<duanzhu>荀易。其牛觭。按子夏傳作契。云一角仰也。虞作掣。云牛角一低一仰。是子夏、虞皆作觭也。觭者，奇也。奇者，異也。一曰不耦也。故其字從奇。《公羊傳》「匹馬𨾏輪無反者。榖梁作倚輪。漢〈五行志〉作觭輪。此不耦之義之引伸也。《周禮》觭夢。杜子春讀爲奇偉。此異義之引伸也。</duanzhu>
<xushi>从角，奇聲。</xushi>
<duanzhu>去奇切，又音羈。又古音在十七部。</duanzhu>
</t>

<wh>觓</wh>
<t>
<xushi>角皃。</xushi>
<duanzhu>〈周頌〉「有捄其角。〔傳〕云：社稷之牛角尺。箋云：捄、角皃。捄者，觓之假借字也。〈小雅〉〈桑扈〉。兕觥其觓。俗作觩。</duanzhu>
<xushi>从角，丩聲。</xushi>
<duanzhu>渠幽切，三部。</duanzhu>
<xushi>《詩》曰「有觓其角。</xushi>
</t>

<wh><img src="185B-01">𧤖</img></wh>
<t>
<xushi>角曲中也。</xushi>
<duanzhu>〈考工記〉曰「夫角之中。恆當弓之畏。畏也者必橈。杜子春讀畏爲威。威謂弓淵。鄭讀畏如秦師入隈之隈。按〈大射儀〉弓淵字作隈。鄭讀從之也。弓之中曰畏。角之中曰？。皆其曲處。而弓人必以？傅於畏。故記曰恆當。</duanzhu>
<xushi>从角，畏聲。</xushi>
<duanzhu>烏賄切，十五部。</duanzhu>
</t>

<wh><img src="185B-02">𧢼</img></wh>
<t>
<xushi>角長皃。</xushi>
<duanzhu>按此字見於經史者皆譌爲觕。從牛角。《公羊傳》曰「觕者曰侵。精者曰伐。何曰觕，麤也。《公羊》隱元年注曰「用心尚麤觕。漢〈藝文志〉曰「庶得麤觕。以麤觕連文。則觕非麤字也。麤觕若今人曰粗糙。雙聲字也。？從爿聲。古葢讀如倉。轉寫譌其形作觕。其音讀才古反。又或讀七奴反矣。其義則本訓角長。引伸之爲鹵莽之意。因之觕與精爲對文。〈月令〉「其器高以粗。《吕覽》粗作觕。</duanzhu>
<xushi>从角。
<duanzhu>《廣韵》：觕徂古切。牛角直下也。於本義近。</duanzhu>
<xushi>爿聲。</xushi>
<duanzhu>《集韵》曰「獸角長曰䚘。或作觕。鋤庚切。於本音近。</duanzhu>
<xushi>讀若粗？。</xushi>
<duanzhu>？衍字。讀若粗則徂古切。《經典釋文》所由才古反也。今字別觕？爲二。？音士角切。</duanzhu>
</t>

<wh><img src="185B-03">𧤼</img></wh>
<t>
<xushi>角有所觸發也。</xushi>
<duanzhu>〈厂部〉曰「厥、發石也。此字從角厥。謂獸以角有所觸發。〈西都賦〉曰「竆虎奔突。狂兕觸蹷。蹷者，？之假借。《孟子》曰「厥角稽首。趙曰「叩頭以頟角犀撅地也。按厥角二字皆假借之言。</duanzhu>
<xushi>从角，厥聲。</xushi>
<duanzhu>形聲包㑹意也。居月切，十五部。</duanzhu>
</t>

<wh>觸</wh>
<t>
<xushi>牴也。</xushi>
<duanzhu>牛部曰「牴，觸也。</duanzhu>
<xushi>从角，蜀聲。</xushi>
<duanzhu>尺玉切，三部。</duanzhu>
</t>

<wh><img src="185B-04">觲</img></wh>
<t>
<xushi>用角低仰便也。</xushi>
<duanzhu>〈小雅〉「騂騂角弓。毛曰「騂騂、調利也。按毛意謂角弓張弛便易。許意謂獸之舉角高下馴擾。毛說正許說之引伸也。</duanzhu>
<xushi>从⺸牛角。</xushi>
<duanzhu>羊，祥也。祥，善也。牛角馴善之意。息營切，十一部。</duanzhu>
<xushi>讀若《詩》曰觲觲角弓。</xushi>
<duanzhu>今《詩》作騂騂。按許所引《詩》作觲。則不得言<pb n="188"/>讀若。鉉本所以刪（⿰刂）讀若也。《詩音義》云：騂騂、《說文》作弲。火全反。此陸氏之誤。當云《說文》作觲也。弲自訓角弓。不訓弓調利。</duanzhu>
</t>

<wh>䚗</wh>
<t>
<xushi>舉角也。</xushi>
<duanzhu>假借爲扛字。魏大饗𥓓上索蹹高䚗鼎緣橦、〈西京賦〉烏獲？鼎是也。？亦䚗字。</duanzhu>
<xushi>从角，公聲。</xushi>
<duanzhu>古雙切，九部。</duanzhu>
</t>

<wh>衡</wh>
<t>
<xushi>牛觸、橫大木。</xushi>
<duanzhu>各本大木下有其角二字。今依《韵㑹》所據鍇本。按許於吿字下曰「牛觸、角箸橫木所以吿也。是設於角者謂之吿。此云牛觸橫大木。是闌閑之謂之衡。衡與吿異義。大木𣃔不可施於角。此易明者。〈魯頌傳〉曰「楅衡、設牛角以楅之也。箋云：楅衡其牛角。爲其觸觝人也。許說與毛、鄭不同。毛、鄭謂設於角。許不云設於角也。〈木部〉云：楅以木有所畐束也。亦不言角。云大木者，字從大也。古多假衡爲橫。〈玉人〉注曰「衡古文橫。假借字也。○鄭注《周禮》云：楅設於角。衡設於鼻。如椵狀。楅衡爲二。許於衡不言楅。於楅不言衡。葢亦二之。</duanzhu>
<xushi>从角大。行聲。</xushi>
<duanzhu>戸庚切，古音在十部。</duanzhu>
<xushi>《詩》曰「設其楅衡。</xushi>
<duanzhu>《詩》曰當作《周禮》曰「</duanzhu>
</t>

<wh><img src="186A-01">𪉗</img></wh>
<t>
<xushi>古文衡如此。</xushi>
</t>

<wh>𧤗</wh>
<t>
<xushi>角𧤗。</xushi>
<duanzhu>逗。</duanzhu>
<xushi>獸也。狀佀豕。角善爲弓。</xushi>
<duanzhu>〈上林賦〉「獸則麒麟角𧤗。張揖曰「角𧤗佀牛。角可以爲弓。郭樸曰「角𧤗音端。佀豬。角在鼻上。堪作弓。李陵嘗以此弓十張遺蘇武也。</duanzhu>
<xushi>出胡尸國。一曰出休尸國。</xushi>
<duanzhu>十字依《御覽》訂。吳淑事類賦衹引出胡尸國四字。今各本作出胡休多國五字。乃脫誤本也。</duanzhu>
<xushi>从角，耑聲。</xushi>
<duanzhu>多官切。十四部。《漢書》、《文𨕖》作端。</duanzhu>
</t>

<wh>觰</wh>
<t>
<xushi>觰拏。</xushi>
<duanzhu>逗。曡韵字。</duanzhu>
<xushi>獸也。</xushi>
<duanzhu>未聞。</duanzhu>
<xushi>从角，者聲。</xushi>
<duanzhu>陟加切，古音在五部。</duanzhu>
<xushi>一曰下大者。</xushi>
<duanzhu>謂角之下大者曰觰也。《廣雅》〈釋詁〉曰觰大也、本此。</duanzhu>
</t>

<wh>觤</wh>
<t>
<xushi>羊角不齊也。</xushi>
<duanzhu>〈釋嘼〉曰「角不齊、觤。郭云：一短一長。按此依《爾雅》系之羊。上文觢觭不系之牛者，意以觢觭可凡獸通偁也。觤觟則專謂羊。</duanzhu>
<xushi>从角，危聲。</xushi>
<duanzhu>過委切，十六部。</duanzhu>
</t>

<wh>觟</wh>
<t>
<xushi>牝羊角者也。</xushi>
<duanzhu>各本作牝牂羊生角者也。今依《韵㑹》正。〈羊部〉曰「牂、牝羊也。然則此云牝羊者，牂也。羖、夏羊牡之偁。羖羊無無角者。故〈小雅〉云：俾出童羖。牂羊多無角。故其角者別之曰觟也。〈大雅〉云：彼童而角。〔傳〕云：童羊之無角者也。而角自用也。箋云：童羊謂皇后也。按童羊正謂牂羊。</duanzhu>
<xushi>从角，圭聲。</xushi>
<duanzhu>下瓦切，十六部。</duanzhu>
</t>

<wh>觡</wh>
<t>
<xushi>骨角之名也。</xushi>
<duanzhu>骨角、角之如骨者。猶石言玉石也。〈樂記〉。角觡生。注云：無䚡曰觡。無䚡者，其中無肉。其外無理。郭氏《山海經》傳云麋鹿角曰觡是也。牛羊角有肉有理。《玉篇》云：無枝曰角。有枝曰觡。此取枝？之意。惟麋鹿角有枝。則其說非異也。〈封禪文〉。犧雙觡共柢之獸。謂二角同本也。言觡者白麟。鹿之大者也。</duanzhu>
<xushi>从角，各聲。</xushi>
<duanzhu>古百切。古音在五部。按觡不廁於䚡下者，觟觡觜皆角之異者也。</duanzhu>
</t>

<wh>觜</wh>
<t>
<xushi>？舊頭上角觜也。</xushi>
<duanzhu>角觜、萑下云毛角是也。毛角、頭上毛有似角者也。觜猶？、銳詞也。毛角銳。凡羽族之咮銳。故鳥咮曰觜。俗語因之凡口皆曰觜。其實本鳥毛角之偁也。鳥口之觜。《廣雅》作？。郭《爾雅》〔注〕云：山鵲？脚赤。葉抄《釋文》不誤。</duanzhu>
<xushi>一曰觜。</xushi>
<duanzhu>逗。</duanzhu>
<xushi>觿也。</xushi>
<duanzhu>別一義。</duanzhu>
<xushi>从角，此聲。</xushi>
<duanzhu>按當子髓遵爲二切，十五十六部。</duanzhu>
</t>

<wh>解</wh>
<t>
<xushi>判也。从刀判牛角。</xushi>
<duanzhu>㑹意。佳買切，又戸賣切。十六部。</duanzhu>
<xushi>一曰解𢊁。</xushi>
<duanzhu>逗。曡韵字。</duanzhu>
<xushi>獸也。</xushi>
<duanzhu>見𢊁部。按《大玄》、《論衡》觟䚦。解𢊁字之假借也。四字皆在十六部。</duanzhu>
</t>

<wh>觿</wh>
<t>
<xushi>佩角銳耑。可㠯解結。</xushi>
<duanzhu>〈衞風〉〔傳〕曰「觿所以解<pb n="188-3"/>結。成人之佩也。内則注曰「小觿、解小結也。觿皃如錐。以象骨爲之。《周禮》眡祲十煇。三曰鑴。鄭云：鑴讀如童子佩鑴之鑴。謂日旁氣刺日者。按此注當云讀爲童子佩觿之觿。轉寫誤也。《周禮》假鑴爲觿。</duanzhu>
<xushi>从角，巂聲。</xushi>
<duanzhu>戸圭切，十六部。</duanzhu>
<xushi>《詩》曰「童子佩觿。</xushi>
</t>

<wh>觛</wh>
<t>
<xushi>巵也。</xushi>
<duanzhu>各本作小觶也。《廣韵》同。《玉篇》作小巵也。《御覽》引《說文》亦作小巵也。今按巵下云圜器也。一名觛。則此當作巵也無疑。小徐本廁此。大徐本改廁於觶篆後。云小觶也。殊誤。巵非觶也。漢高紀。奉玉巵爲大上皇壽。應劭曰「飮酒禮器也。古以角作。受四升。古巵字作觗。許云觶、《禮經》作觗。則觗字非巵古字。應仲遠誤合爲一。三都賦序舊注因之。遂有改《說文》者矣。今更正。古者，簠簋爵觶、禮器也。敦牟卮匜、常用器也。</duanzhu>
<xushi>从角，旦聲。</xushi>
<duanzhu>徒旱切，十四部。</duanzhu>
</t>

<wh>觵</wh>
<t>
<xushi>兕牛角可㠯㱃者也。</xushi>
<duanzhu>《詩》四言兕觵而傳不同。〈卷耳〉曰兕觵、角爵也。七月曰觵所以誓衆也。〈桑扈〉曰兕觵、罰爵也。絲衣箋曰「繹之旅士用兕觵。變於祭也。《周禮》閭胥注曰「觵撻者，失禮之罰也。小胥曰「觵、罰爵也。〈卷耳〉無罰義。故袛云角爵。七月因〈鄕飮〉酒而正齒位。故云誓。誓者示以失禮則受罰也。葢觵之用於罰多。而非專用以罰。故〈卷耳〉、絲衣竝用兕觥。此許不言罰爵、而言可以飮之意也。異義。《韓詩》說觥亦五升。所以罰不敬。觥，廓也。箸明之貌。君子有過廓然箸明。《毛詩》說觥大七升。許愼謹案。觥罰有過。一飮而盡。七升爲過多。許意當同《韓詩》說大五升也。五升亦恐非一飮能盡。故於《說文》不言升數。</duanzhu>
<xushi>从角。
<duanzhu>據許是以兕角爲之。《詩》正義引禮圖。先師云刻木爲之。非許意。又按凡觵觶？觚字皆從角。許不言其義。〈考工記〉飮器爲於梓人。梓人者攻木之工也。飮器惟觵多連兕言。許云兕牛角可以飮。其他不以角爲而字從角者，葢上古食鳥獸之肉。取其角以飮。飮之始也。故四升曰角。猶仍角名。而觚觶字從角與。</duanzhu>
<xushi>黃聲。</xushi>
<duanzhu>古橫切，古音如光。在十部。</duanzhu>
<xushi>其狀觵觵。故謂之觵。</xushi>
<duanzhu>觵觵、壯皃。猶僙僙也。《後漢書》曰「關東觥觥郭子橫。</duanzhu>
</t>

<wh>觥</wh>
<t>
<xushi>俗觵从光。</xushi>
<duanzhu>今《毛詩》從俗。</duanzhu>
</t>

<wh>觶</wh>
<t>
<xushi>〈鄕飮〉酒觶。</xushi>
<duanzhu>鄕當作禮。《禮經》十七篇用觶者多矣。非獨〈鄕飮〉酒也。因下文一人洗舉觶之文見〈鄕飮〉酒篇。淺人乃改鄕字。觶鉉（⿰釒𤣥）本作角。非。當同觚下作爵。</duanzhu>
<xushi>从角，單聲。</xushi>
<duanzhu>支義切。十六部。按鄭駁異義云：今禮角旁單。然則是今文禮作觶也。單聲而支義切。由古文本作觗。從氏聲。後遞變其形從辰、從單爲聲。而古音終不改也。</duanzhu>
<xushi>禮曰「一人洗舉觶。</xushi>
<duanzhu>〈鄕飮〉酒曰「一人洗升舉觶于賔。〈鄕射禮〉曰「一人洗舉觶于賔。《禮經》言觶多矣。略舉其一耳。</duanzhu>
<xushi>觶受四升。</xushi>
<duanzhu>異義云：今《韓詩》一升曰爵。盡也。足也。二升曰觚。觚，寡也。飮當寡少。三升曰觶。觶，適也。飮當自適也。四升曰角。角，觸也。不能自適。觸罪過也。五升曰散。散，訕也。飮不能自節。人所謗訕也。緫名曰爵。其實曰觴。觴者，餉也。觥，廓也。箸明之皃。君子有過。廓然箸明。非所以餉。不得名觴。古《周禮》說。爵一升。觚三升。獻以爵而酬以觚。一獻而三酬。則一豆矣。食一豆肉。飮一豆酒。中人之食。許愼謹案。《周禮》云一獻而三酬當一豆。若觚二升。不滿一豆矣。鄭駁之曰「《周禮》獻以爵而酬以觚。觚，寡也。觶字角旁箸友。（誤字）汝潁之閒。師讀所作。今禮角旁單。古書或作角旁氏。則與觚字相近。學者多閒觚。寡聞觶。寫此書亂之而作觚耳。又南郡太守馬季長說。一獻而三酬則一豆。豆當爲𣁬。與一爵三觶相應。按駁異義從《韓詩》說。觶受三升。謂〈考工記〉觚三升。觚爲觗誤。其注〈考工記〉同。其注禮〈特牲〉篇云：舊說爵一升。觚二升。觶三升。角四升。散五升。謂《韓詩》說也。士冠禮注亦云：爵三升曰觶。而許云觶受四升。葢從《周禮》不改字。觚受三升。則觶當受四升也。○按馬季長說與一爵三觶相應。此觶字乃觚之誤。改觚爲觶始於鄭。馬不尒也。馬注《論語》云：爵一升。觚三升。</duanzhu>
</t>

<wh><img src="187B-01">𧣨</img></wh>
<t>
<xushi>觶或从辰。</xushi>
<duanzhu>辰聲而讀支義切。此如古祗振多通用也。〈考工記〉疏引鄭駁異義云：觶字角旁友。汝潁之閒。師讀所作。今本皆如是。友字無理。葢辰之誤。《韵㑹》徑改友作支。云古作？。於形聲合矣。而《玉篇》、《廣韵》、《集韵》、《類篇》、釋行均書皆有？觗無？。則不可信也。</duanzhu>
</t>

<wh>觗</wh>
<t>
<xushi>《禮經》觶。</xushi>
<duanzhu>此謂古文禮也。鄭駁異義云：今禮角旁單。古書或作角旁氏。然則古文禮作觗。或之云者，改竄之後不畫一也。〈燕禮〉。媵觚于公。鄭云：酬之禮皆用觶。言觚者，字之誤也。古者，觶字或作角旁氏。由此誤耳。按上文主人北面盥坐取觚洗。注：古文觚皆爲觶。此亦謂古文作觗而誤。</duanzhu>
</t>

<wh>觴</wh>
<t>
<xushi>實曰觴。虛曰觶。</xushi>
<duanzhu>投壷。命酌曰「請行觴。觴者，實酒於爵也。《韓詩》說爵觚觶角散五者緫名曰爵。其實曰觴。觴者，餉也。觥者罰爵。非所以餉。不得名觴。然投壷<pb n="189-3"/>之請行觴固罰爵也。凡《禮經》曰實者皆得曰觴。獨於觶言者，觶之用多舉觶以該他也。下文云觴受三升者曰觚。</duanzhu>
<xushi>从角，𥏫省聲。</xushi>
<duanzhu>𥏫從矢。矢從入。故曰𥏫省聲也。式陽切，十部。</duanzhu>
</t>

<wh><img src="187B-02">𤔰</img></wh>
<t>
<xushi>籒文觴。或从爵省。</xushi>
</t>

<wh>觚</wh>
<t>
<xushi>〈鄕飮〉酒之爵也。</xushi>
<duanzhu>鄕亦當作禮。〈鄕飮〉酒禮有爵觶無觚也。〈燕禮〉、〈大射〉、〈特牲〉皆用觚。</duanzhu>
<xushi>一曰觴受三升者觚。</xushi>
<duanzhu>觚受三升。古《周禮》說也。言一曰者，許作《五經異義》時從古《周禮》說。至作《說文》則疑焉。故言一曰「以見古說未必盡是。則《韓詩》說觚二升未必非也。不先言受二升者，亦疑之也。上文觶實四升。文次於從角單聲、引禮之下。其意葢與此同。或云亦當有一曰二字。</duanzhu>
<xushi>从角，瓜聲。</xushi>
<duanzhu>古乎切，五部。</duanzhu>
</t>

<wh>䚙</wh>
<t>
<xushi>角匕也。</xushi>
<duanzhu>匕下曰「匕所以比取飯。一名柶。柶下曰「匕也。按士冠禮有角柶。卽䚙也。</duanzhu>
<xushi>从角，𠄢聲，讀若讙。</xushi>
<duanzhu>況袁切，十四部。</duanzhu>
</t>

<wh>䚫</wh>
<t>
<xushi>杖耑角也。</xushi>
<duanzhu>杖耑謂杖首也。司馬彪禮儀志。仲秋之月。民始七十者。授之以玉杖。餔之糜粥。八十九十有加賜。玉杖長尺。端以鳩鳥爲飾。謂玉長尺飾杖首。玉之顚復爲鳩形也。《廣韵》曰「。䚫、以角<pb n="190"/>飾杖策頭。小徐謂飾拄地處。誤甚。</duanzhu>
<xushi>从角，敫聲。</xushi>
<duanzhu>胡狄切，古音在二部。</duanzhu>
</t>

<wh>觼</wh>
<t>
<xushi>環之有舌者。</xushi>
<duanzhu>秦風曰「沃以觼軜。《爾雅》「環謂之捐。捐者，觼之假借字。《詩》容有作捐者。通俗文曰「缺環曰鐍。許與服不同。服謂如玦。許謂環中有橫者以固系。</duanzhu>
<xushi>从角，敻聲。</xushi>
<duanzhu>古穴切。十五部。敻在十四部。合韵也。</duanzhu>
</t>

<wh>鐍</wh>
<t>
<xushi>觼或从金矞。</xushi>
<duanzhu>矞聲也。《莊子》「固扃鐍。崔云：鐍、環舌也。按通俗文直謂鐍爲玦字。</duanzhu>
</t>

<wh><img src="188A-01">𧣚</img></wh>
<t>
<xushi>調弓也。</xushi>
<duanzhu>手部云：搦，按也。鄭注矢人云：撓搦其幹。亦是調意。弓人曰「和弓𣪠摩。注和猶調也。將用弓。必先調之、拂之、摩之。引〈大射〉禮。〈大射〉正以袂順左右隈。上再下一。〈小雅〉觲觲角弓〔毛傳〕曰「觲觲、調利也。《世說新語》曰「輕在角䚥中。爲人作議論。角䚥、方俗語言也。</duanzhu>
<xushi>从角，弱省聲。</xushi>
<duanzhu>於角切。古音在二部。按《廣韵》女角切。</duanzhu>
</t>

<wh>䚨</wh>
<t>
<xushi>隿射收？具也。</xushi>
<duanzhu>葢以角爲之。</duanzhu>
<xushi>从角，發聲。</xushi>
<duanzhu>方肺切，十五部。</duanzhu>
</t>

<wh><img src="188A-02">𧤕</img></wh>
<t>
<xushi>隿射收？具。</xushi>
<duanzhu>按兩字同義。葢其物名䚨？。上字當云䚨？、隿射收？具也。下字當云䚨？也。今本恐非舊。但無證據。未敢專輒。</duanzhu>
<xushi>从角，酋聲，讀若鰌。</xushi>
<duanzhu>字秋切，三部。</duanzhu>
</t>

<wh>觳</wh>
<t>
<xushi>盛觵巵也。</xushi>
<duanzhu>盛字當是衍文。觵巵謂大巵。觵者，酒器之大者也。韋注越語曰「觥，大也。瓬人曰「豆實三而成觳。鬲部曰「𣁬二升曰觳。鄭注〈考工記〉同。按簋庾鬲甗盆䰝量皆以觳計。小者曰巵。可以飮。大巵曰觳。可宁酒漿以待酌也。觵之大極於觳。故引伸之曰觳，盡也。見〈釋詁〉「《禮經》牲體之跗曰觳。謂牲體之盡也。</duanzhu>
<xushi>一曰䠶具。从角。𣪊聲，讀若斛。</xushi>
<duanzhu>胡谷切。三部。按此篆當廁觛篆之下、而廁此者此器屬陶瓬之事。非角爲之。亦非角飾。</duanzhu>
</t>

<wh><img src="188A-03">𧥑</img></wh>
<t>
<xushi>羌人所龡角屠𧥑。</xushi>
<duanzhu>句。</duanzhu>
<xushi>㠯驚馬也。</xushi>
<duanzhu>羌人、西戎也。屠𧥑、羌人所吹器名。以角爲之。以驚中國馬。後乃以竹爲管。以蘆爲首。謂之觱篥。亦曰篳篥。唐以編入樂部。徐廣車服儀制曰角者前世書記不載。或云本出羌胡。以驚中國之馬也。按仌部㓖冹。今《詩》作觱發。〈水部〉畢（）沸。今《詩》作觱沸。皆假借字也。</duanzhu>
<xushi>从角，𢨋聲。</xushi>
<duanzhu>卑吉切，按𢨋聲古音在十五部。</duanzhu>
<xushi>𢨋、古文誖字。</xushi>
<duanzhu>古當爲籒。言部云籒文。</duanzhu>
</t>
<variants>文三十九，重六。</variants>
<count>四十五部，文七百四十七<duanzhu>今肉部補二字，刀部刪（⿰刂）一字；七，宋本作八</duanzhu>重百一十六<duanzhu>六宋本作二</duanzhu>，凡七千六百三十八字<duanzhu>此第四篇都數</duanzhu>。</count>
<校者>桐城姚　鼐校字</校者>
